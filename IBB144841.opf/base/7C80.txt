༼༢༠༩ཨ༡༽༑༑་རྒྱ་གར་སྐད་དུ་༑་ཨུ་དཱ་ན་བརྒ་༑་བོད་སྐད་དུ་༑་ཆེད་དུ་བརྗོད་པའི་ཚོམས་༑
བམ་པོ་དང་པོ་༑་ཐམས་ཅད་མཁྱེན་པ་ལ་ཕྱག་འཚལ་ལོ་༑༑་བཀྲ་ཤིས་པར་གྱུར་ཅིག་༑
----------
༑༑་རྒྱལ་བས་ཆེད་དུ་བརྗོད་གསུངས་པ་༑༑་བདག་གིས་རབ་ཏུ་བཤད་པར་བྱ་༑༑ གཉིད་དང ༼༢༽རྨུགས་པ་རྣམས་སོལ་ལ་༑༑་ཡིད་ལ་དགའ་བ་བསྐྱེད་དེ་ཉོན་༑༑༡
ཐམས་ཅད་མཁྱེན་པ་སྐྱོབ་པ་པོ་༑༑་ཐུབ་པ་རྗེས་སུ་ཐུགས་བརྩེ་བ་༑༑ སྐུ་ཡི་ཐ་མ་འཛིན་པ་ཡི་༑༑་བཅོམ་ལྡན་འདས་ཀྱིས་འདི་སྐད་གསུངས་༑༑༢
ཀྱེ་མ་འདུ་བྱེད་རྣམས་མི་རྟག་༑༑་སྐྱེ་ཞིང་འཇིག་པའི ༼༣༽ཆོས་ཅན་ཡིན་༑༑ སྐྱེས་ནས་འཇིག་པར་འགྱུར་བ་སྟེ་༑༑་དེ་དག་ཉེ་བར་ཞི་བ་བདེ་༑༑༣
དེ་ལྟར་རབ་ཏུ་འབར་བ་ལ་༑༑་ཅི་ཞིག་དགར་ཡོད་མགུར་ཅི་ཡོད་༑༑ མུན་པའི་ནང་ཞུགས་གནས་པ་དག་༑༑་ཅི་ཕྱིར་སྒྲོན་མ་ཚོལ་མི་བྱེད་༑༑༤
རུས་པ་ཐི་བའི་མདོག་འདྲ་བ་༑༑་བོར་བ ༼༤༽གང་ཡིན་འདི་དག་ནི་༑༑ ཕྱོགས་དང་ཕྱོགས་སུ་རྣམ་འཐོར་བ་༑༑་དེ་མཐོང་འདི་ལ་ཅི་ཞིག་དགའ་༑༑༥
གང་གི་ནུབ་མོ་ཁོ་ན་ནས་༑༑་མངལ་དུ་དང་པོར་འཇུག་པའི་མི་༑༑ དེ་ནི་སྡོད་མེད་འགྲོ་འགྱུར་ཞིང་༑༑་སོང་བ་ལས་ཀྱང་ལྡོག་པ་མེད་༑༑༦
སྔ་དྲོ་སྐྱེ་བོ་མང་མཐོང ༼༥༽བ་༑༑་ཕྱི་དྲོ་ཁ་ཅིག་མཐོང་མི་འགྱུར་༑༑ ཕྱི་དྲོ་སྐྱེ་བོ་མང་མཐོང་བ་༑༑་སྔ་དྲོ་ཁ་ཅིག་མཐོང་མི་འགྱུར་༑༑༧
སྐྱེས་པ་བུད་མེད་མང་པོ་དང་༑༑་དརལ་བབ་པའང་འཆི་འགྱུར་ན་༑༑ དེ་ལ་མི་འདི་གཞོན་ཞེས་ཏེ་༑༑་གཞོན་པའི་གདེང་དྲོད་ཅི་ཞིག་ཡོད་༑༑༨
ཁ་ཅིག་མངལ་དུ་འཆི ༼༦༽བར་འགྱུར་༑༑་དེ་བཞིན་ཁ་ཅིག་བཙས་པའི་སར་༑༑ དེ་བཞིན་ཁ་ཅིག་གོས་ཙམ་ན་༑༑་དེ་བཞིན་ཁ་ཅིག་ཡོངས་རྒྱུག་ན་༑༑༩
ལ་ལ་རྒན་དང་ལ་ལ་གཞོན་༑༑་ལ་ལ་དར་ལ་བབ་པའི་མི་༑༑ རིམ་གྱིས་རབ་ཏུ་འགྲོ་འགྱུར་ཏེ་༑༑་འབྲས་བུ་སྨིན་པ་ལྟུང་བ་བཞིན་༑༑༡༠
༼༧༽དཔེར་འབྲས་བུ་སྨིན་པ་རྣམས་༑༑་ལྟུང་བས་རྟག་ཏུ་འཇིགས་པ་ལྟར་༑༑ དེ་བཞིན་སྐྱེས་པར་གྱུར་པའི་མི་༑༑་རྟག་ཏུ་འཆི་བས་འཇིགས་པར་འགྱུར་༑༑༡༡
དཔེར་ན་རྫ་མའི་མཁན་པོ་ཡིས་༑༑་འཇིམ་པ་ལས་ནི་སྣོད་བྱས་པ་༑༑ ཐམས་ཅད་ཐ་མར་འཇིག་པ་ལྟར་༑༑ ༼༢༠༩བ༡༽མི་རྣམས་སྲོག་ཀྱང་དེ་བཞིན་ནོ་༑༑༡༢
དཔེར་ན་ཐགས་ནི་བརྐྱང་བ་ལ་༑༑་སྤུན་ནི་གང་དང་གང་བཅུག་པའི་༑༑ སྤུན་གྱིས་རྟིང་ལ་གཏུག་པ་ལྟར་༑༑་མི་རྣམས་སྲོག་ཀྱང་དེ་བཞིན་ནོ་༑༑༡༣
དཔེར་ན་ངེས་པར་བསད་པ་དག་༑༑་གོམ་པ་གང་དང་གང་བོར་བས་༑༑ གསད ༼༢༽སའི་དྲུང་དུ་བསྙེན་པ་ལྟར་༑༑་མི་རྣམས་སྲོག་ཀྱང་དེ་བཞིན་ནོ་༑༑༡༤
ཆུ་ཀླུང་དྲག་ཏུ་འབབ་པའི་རྒྱུན་༑༑་ལྡོག་པ་མེད་པ་ཇི་ལྟ་བར་༑༑ དེ་བཞིན་མི་ཡི་ཚེ་འགྲོ་བ་༑༑་སླར་ནི་ལྡོག་པར་འགྱུར་བ་མེད་༑༑༡༥
དགའ་བ་ཉིད་དང་ཐུང་བ་དང་༑༑་དེ་ཡང་སྡུག་བསྔལ་ལྡན་པ་དག་༑༑ ༼༣༽མྱུར་བ་ཁོ་ནར་འཇིག་འགྱུར་ཏེ་༑༑་ཆུ་ལ་དབྱུག་གུས་བྲིས་པ་བཞིན་༑༑༡༦
དཔེར་ན་ཕྱུགས་རྫི་དབྱུག་ཐོགས་ཀྱིས་༑༑་ཕྱུགས་རྣམས་གནས་སུ་ཕྱིན་བྱེད་ལྟར་༑༑ དེ་བཞིན་ནད་དང་རྒ་བ་ཡིས་༑༑་མི་རྣམས་འཆི་བདག་དྲུང་དུ་སྐྱེལ་༑༑༡༧
ཆུ་བྲན་གྱི་ནི་ཆུ་ལྟ་བུར་༑༑་ཉིན་དང ༼༤༽མཚན་མོ་འདས་པ་ཡིས་༑༑ མི་རྣམས་ཚེ་ཡང་ཟད་འགྱུར་ཞིང་༑༑་སྲོག་ཀྱང་ཉེ་བར་འཇིག་པར་འགྱུར་༑༑༡༨
མེལ་ཙེ་བྱེད་ལ་མཚན་མོ་རིང་༑༑་ལམ་གྱིས་དུབ་ལ་རྒྱང་གྲགས་རིང་༑༑ དམ་ཆོས་རྣམ་པར་མི་ཤེས་པའི་༑༑་བྱིས་པ་རྣམས་ལ་འཁོར་བ་རིང་༑༑༡༩
བདག ༼༥༽ལ་བུ་ཡོད་དེ་བཞིན་དུ་༑༑་ནོར་ཡོད་ཅེས་པས་བྱིས་པ་བརླག་༑༑ ཕྱི་རོལ་ནང་ན་བདག་མེད་ན་༑༑་སུ་ཡི་བུ་ཡིན་ཅི་ཞིག་ནོར་༑༑༢༠
སྐྱེས་པ་བུད་མེད་རྣམས་ཀྱི་རིགས་༑༑་བརྒྱ་དང་སྟོང་ཕྲག་མང་པོ་དང་༑༑ ལོངས་སྤྱོད་ལེགས་པར་བསྒྲུབས་པ་ཡང་༑༑་འཆི་བདག ༼༦༽དབང་དུ་འགྲོ་བར་འགྱུར་༑༑༢༡
བསགས་པ་ཀུན་གྱི་མཐའ་ཟད་ཅིང་༑༑་བསླང་པའི་མཐའ་ནི་འགྱེལ་བར་འགྱུར་༑༑ ཕྲད་པའི་མཐའ་ནི་འབྲལ་བ་སྟེ་༑༑་གསོན་པའི་མཐའ་ནི་འཆི་བ་ཡིན་༑༑༢༢
གསོན་མཐའ་འཆི་བ་ཡིན་པས་ན་༑༑་སེམས་ཅན་ཐམས་ཅད་འཆི ༼༧༽འགྱུར་ཞིང་༑༑ དགེ་སྡིག་འབྲས་བུར་ཉེར་འགྲོ་བའི་༑༑་ཇི་བཞིན་ལས་ཀྱི་རྗེས་སུ་འབྲང་༑༑༢༣
སྡིག་པའི་ལས་ཀྱིས་དམྱལ་བ་དང་༑༑་བསོད་ནམས་བྱས་པས་བདེ་འགྲོ་སྟེ་༑༑ གཞན་དག་གིས་ནི་ལམ་བསྒོམས་པས་༑༑་ཟག་མེད་མྱ་ངན་འདས་པར་འགྱུར་༑༑ ༼༢༡༠ཨ༡༽གང་ཡང་སངས་རང་སངས་རྒྱས་༑༑་སངས་རྒྱས་རྣམས་ཀྱི་ཉན་ཐོས་ཀྱང་༑༑ སྐུ་ལུས་འདི་ནི་སྤོང་མཛད་ན་༑༑་སྐྱེ་བོ་ཕལ་པ་སྨོས་ཅི་དགོས་༑༑༽༢༤
གང་དུ་གནས་ཀྱང་འཆི་བས་མི་ཚུགས་པའི་༑༑་ས་ཕྱོགས་དེ་ནི་ཡོད་པ་མ་ཡིན་ཏེ་༑༑ བར ༼༢༽སྣང་ལ་མེད་རྒྱ་མཚོའི་ནང་ན་མེད་༑༑་རི་བོ་རྣམས་ཀྱི་གསེབ་ཏུ་ཞུགས་ནའང་མིན་༑༑༢༥
བྱུང་དང་འབྱུང་བར་འགྱུར་བ་ཇི་སྙེད་པ་༑༑་ཀུན་གྱིས་ལུས་འདི་བཏང་ནས་འགྲོ་བ་དང་༑༑ དེ་ཀུན་འཇིག་པར་མཁས་པས་རྟོགས་གྱིས་ཏེ་༑༑་ཆོས་ལ་གནས་ཀྱིས་ཚངས་པར ༼༣༽སྤྱད་པ་སྤྱོད་༑༑༢༦
རྒ་བ་མཐོང་ཞིང་ནད་གྱིས་སྡུག་བསྔལ་དང་༑༑་སེམས་དང་བྲལ་བའི་སི་བ་མཐོང་ནས་ནི་༑༑ བརྟན་པས་བརྩོན་ར་འདྲ་བའི་ཁྱིམ་སྤངས་ཀྱི་༑༑་འཇིག་རྟེན་ཕལ་པས་འདོད་སྤང་ནུས་རེ་སྐན་༑༑༢༧
རྒྱལ་པོའི་ཤིང་རྟ་ཤིན་ཏུ་བཀྲ་བའང་འཇིག་༑༑་དེ ༼༤༽བཞིན་ལུས་ཀྱང་ཉེ་བར་རྒ་བར་འགྱུར་༑༑ དམ་པ་རྣམས་ཀྱི་ཆོས་འདི་དམ་པ་སྟེ་༑༑་མི་མཆོག་གཞན་རྟོགས་བྱེད་ཅིང་རྒ་མི་འགྱུར་༑༑༢༨
རྒ་བ་ཁྱོད་ནི་བླུན་ཞིང་ངན་༑༑་ཁྱོད་ནི་མི་རིགས་བྱེད་པ་སྟེ་༑༑ ཡིད་དུ་འོང་བའི་གཟུགས་འདི་ཡང་༑༑་ཁྱོད་ཀྱིས་མངོན ༼༥༽པར་བཅོམ་པར་གྱུར་༑༑༢༩
གང་ཞིག་ལོ་ནི་བརྒྱར་འཚོ་བ་༑༑་དེ་ཡང་འཆི་བ་དག་ཉིད་ཀྱིས་ཁྲིད་༑༑ འདི་དག་རྒ་བར་འགྱུར་བ་འམ་༑༑་ཡང་ན་ན་བའམ་འཆི་བས་འཇོམས་༑༑༣༠
རྟག་ཏུ་ལྡོག་པ་མེད་པར་འགྲོ་འགྱུར་ཞིང་༑༑་ཉིན་དང་མཚན་དུ་རབ་ཏུ་འཇིག་པ་དང་༑༑ ༼༦༽སྐྱེ་དང་འཆི་བའི་སྡུག་བསྔལ་དང་ལྡན་པ་༑༑་ཆུ་ཚན་ནང་དུ་གདུངས་པའི་ཉ་དང་འདྲ་༑༑༣༡
ཚེ་འདི་ཉིན་དང་མཚན་མོ་དང་༑༑་འགྲོ་བ་དང་ནི་འདུག་པ་ན་༑༑ ཆུ་ཀླུང་ཆེན་པོའི་རྒྱུན་བཞིན་དུ་༑༑་ཕྱིར་མི་ལྡོག་པར་འགྲོ་བར་འགྱུར་༑༑༣༢
ཆུ་ཆུང་ནང་གི་ཉ་ལྟ་བུར་༑༑ ༼༧༽གང་ཞིག་ཉིན་མཚན་འདའ་བ་ཡིས་༑༑ ཚེ་འདི་ཤིན་ཏུ་ཐུང་འགྱུར་ན་༑༑་དེ་ལ་དགའ་བར་བྱར་ཅི་ཡོད་༑༑༣༣
གསོན་མཐའ་འཆི་བ་ཡིན་པའི་ཕྱིར་༑༑་ལུས་འདི་ཡོངས་སུ་རྒ་བ་དང་༑༑ ནད་ཀྱི་ཚང་འདི་མྱུར་འཇིག་ཅིང་༑༑་སྣག་གི་ཚོགས་ཀྱང་འཇིག་པར ༼༢༡༠བ༡༽འགྱུར་༑༑༣༤
ཀྱེ་མ་ལུས་འདི་མི་ཐོགས་པར་༑༑་སྟོང་ཞིང་རྣམ་ཤེས་དང་བྲལ་ནས་༑༑ དུར་ཁྲོད་བོར་བའི་མགལ་དུམ་ལྟར་༑༑་ས་ཡི་སྟེང་དུ་འགྱེལ་བར་འགྱུར་༑༑༣༥
རྒྱུན་དུ་ནད་ཀྱིས་མངོན་གདུང་ཞིང་༑༑་རྟག་ཏུ་མི་གཙང་འཛག་པ་དང་༑༑ རྒ་དང་འཆི་བས་འཚོར ༼༢༽འགྲིབ་པའི་༑༑་ལུས་འདི་དོར་བ་ཅིར་མི་རུང་༑༑༣༦
མྱུར་དུ་འཇིག་ཅིང་ན་བ་དང་༑༑་རྣག་དང་ལྡན་པའི་ལུས་འདི་ཡིས་༑༑ གྲུབ་དང་བདེ་བ་བླ་མེད་པ་༑༑་ཞི་མཆོག་དོན་དུ་གཉེར་བར་གྱིས་༑༑༣༧
དགུན་ཀ་དང་ནི་དཔྱིད་ཀ་དང་༑༑་དབྱར་ཀ་འདི་དག་བྱའོ་ཞེས་༑༑ བྱིས ༼༣༽པ་རྣམ་པར་སེམས་བྱེད་པས་༑༑་བར་ཆད་མཐོང་བར་མ་གྱུར་ཏོ་༑༑༣༨
བུ་དང་ནོར་ཕྱུགས་འབྱོར་པ་ལ་༑༑་མི་ཡི་ཡིད་ནི་རྣམ་ཆགས་པ་༑༑ འདི་བདག་གིས་ནི་བླངས་ནས་འགྲོ་༑༑་ཉལ་གྲོང་ཆུ་བོས་འདས་པ་བཞིན་༑༑༣༩
འཆི་བའི་དུས་ལ་བབ་པ་ན་༑༑་བུ་རྣམས ༼༤༽སྐྱབས་སུ་མི་འགྱུར་ཞིང་༑༑ ཕ་ཡང་མ་ཡིན་གཉེན་འདུན་མིན་༑༑་ཁྱོད་ལ་སྐྱབས་སུ་འགྱུར་བ་མེད་༑༑༤༠
འདི་ནི་བྱ་བ་བྱས་ཟིན་དོན་འདི་བྱ་༑༑་དེ་དག་བྱས་ནས་བདག་གིས་འདི་བྱ་ཞེས་༑༑ དེ་ལྟར་མི་ནི་ཡོངས་སུ་ཤོམ་པ་ན་༑༑་རྒ་དང་ནད་བཅས་འཆི་བས་མངོན ༼༥༽དུ་བཅོམ་༑༑༤༡
དེ་ལྟར་རྟག་ཏུ་ཏིང་འཛིན་ལ་དགའ་མཉམ་པར་ཞོག་༑༑་བརྩོན་པ་སྐྱེད་ལ་སྐྱེ་དང་རྒ་བའི་མཐའ་མ་ལྟོས་༑༑ བདུད་རྣམས་སྡེ་དང་བཅས་པ་མངོན་པར་ཟིལ་ནོན་ལ་༑༑་དགེ་སློང་དག་གོ་སྐྱེ་ཤིའི་ཕ་རོལ་འགྲོ་བར་གྱིས་༑༑༤༢
མི་རྟག་པའི་ཚོམས་ཏེ ༼༦༽དང་པོའོ་༑༑
----------
༑༑་ཀུན་རྟོག་ལས་ནི་འདོད་སྐྱེས་པས་༑༑་འདོད་པའི་རྩ་བར་ཤེས་གྱིས་ཏེ་༑༑ ཁྱོད་ནི་ཀུན་རྟོག་མ་བྱེད་དང་༑༑་དེས་ན་ཁྱོད་ལ་འབྱུང་མི་འགྱུར་༑༑༡
འདོད་པ་རྣམས་ལས་མྱ་ངན་སྐྱེས་༑༑་འདོད་པ་རྣམས་ལས་འཇིགས་པ་འབྱུང་༑༑ ༼༧༽འདོད་པ་དག་ནི་རྣམ་སྤངས་ན་༑༑་མྱ་ངན་མེད་ཅིང་འཇིགས་པ་མེད་༑༑༢
དགའ་བ་རྣམས་ལས་མྱ་ངན་སྐྱེས་༑༑་དགའ་བ་རྣམས་ལས་འཇིགས་པ་འབྱུང་༑༑ དགའ་བ་དག་ནི་རྣམ་སྤངས་ན་༑༑་མྱ་ངན་མེད་ཅིང་འཇིགས་པ་མེད་༑༑༣
འདོད་དགའི་རྣམ་སྨིན་སྡུག ༼༢༡༡ཨ༡༽བསྔལ་ཏེ་༑༑་དང་པོ་མངར་ལ་འབྲས་བུ་ཚ་༑༑ མེ་སྒྲོན་ལག་ནས་མ་བོར་བ་༑༑་མཇུག་ཏུ་བྱིས་པ་སྲེག་བྱེད་བཞིན་༑༑༤
ནོར་བུའི་རྣ་ཆ་བུ་དང་བུ་མོ་ལ་༑༑་ཡོངས་སུ་ཆགས་སེམས་གང་ཡིན་ལ་ལྟོས་ན་༑༑ ལྕགས་ཤིང་གྲེས་མ་ལས་བྱས་ཆིང་མ་གང་༑༑ ༼༢༽དེ་དག་དམ་པོ་མིན་ཞེས་འཕགས་པ་གསུང་༑༑༥
འདོད་པའི་ཆིང་མ་གང་ཡིན་དེ་ལྷོད་ཀྱང་༑༑་རབ་ཏུ་དགྲོལ་བར་དཀའ་ཞེས་འཕགས་པ་གསུང་༑༑ བརྟན་རྣམས་འདོད་པའི་བདེ་ལ་མི་ལྟ་བར་༑༑་དེ་དག་གཏུབས་ནས་མྱུར་དུ་འགྲོ་བར་བྱེད་༑༑༦
འཇིག་རྟེན་སྣ་ཚོགས ༼༣༽གང་དེ་འདོད་མིན་གྱི་༑༑་སྐྱེས་བུའི་ཀུན་རྟོག་འདོད་ཆགས་འདོད་པ་ཡིན་༑༑ འཇིག་རྟེན་སྣ་ཚོགས་དེ་བཞིན་གནས་ཀྱང་ནི་༑༑་འོན་ཀྱང་བརྟེན་རྣམས་འདི་ལ་འདུན་པ་འདུལ་༑༑༧
མི་རྣམས་ལ་ནི་རྟག་པའི་འདོད་པ་མེད་༑༑་འདོད་ཅན་གང་ལ་ཆགས་དེམི་རྟག་པས་༑༑ ༼༤༽ཡང་སྲིད་མེད་ཕྱིར་སེམས་ཀྱིས་རབ་སྤོངས་ལ་༑༑་འཆི་བའི་གནས་མི་འགྱུར་བར་བྱོས་ཤེས་གསུངས་༑༑༨
འདུན་པ་སྐྱེས་ཤིང་ཟད་པར་མི་བྱེད་དམ་༑༑་སེམས་ལ་སྐྱོན་མེད་པ་དང་དྲན་པ་དང་༑༑ འདོད་པ་རྣམས་ལ་སོ་སོར་མ་ཆགས་གང་༑༑་དེ་ནི་གོང་དུ་འཕོ ༼༥༽པ་ཡིན་ཞེས་གསུངས་༑༑༩
མགར་བ་ཡིས་ནི་དངུལ་བཞིན་དུ་༑༑་བློ་གྲོས་ལྡན་པས་རིམ་པ་བཞིན་༑༑ སྐད་ཅིག་སྐད་ཅིག་ཅུང་ཟད་ཙམ་༑༑་རང་གི་དྲི་མ་བསལ་བར་བྱ་༑༑༡༠
ལྷམ་མཁན་གྱིས་ནི་ཀོ་བ་དག་༑༑་ཡོངས་སུ་སྦྱངས་ནས་ལྷམ་བྱེད་ལྟར་༑༑ འདོད་པ་གང་དང་གང ༼༦༽སྤངས་པ་༑༑་དེ་དེ་བདེ་བ་ཕུན་སུམ་ལྡན་༑༑༡༡
གལ་ཏེ་བདེ་བ་ཀུན་འདོད་ན་༑༑་འདོད་པ་ཐམས་ཅད་ཡོངས་སུ་སྤོངས་༑༑ འདོད་པ་ཐམས་ཅད་ཡོངས་སྤངས་པས་༑༑་མཆོག་ཏུ་བདེ་བ་ཐོབ་པར་འགྱུར་༑༑༡༢
ཇི་སྲིད་འདོད་པའི་རྗེས་འབྲང་བ་༑༑་དེ་སྲིད་བར་དུ་ངོམས་མི ༼༧༽འགྱུར་༑༑ དེ་ལས་གང་དག་ཤེས་རབ་ཀྱིས་༑༑་ལྡོག་བྱེད་དེ་དག་ཚིམ་པ་ཐོབ་༑༑༡༣
འདོད་པས་ངོམས་པར་མི་འགྱུར་བས་༑༑་ཤེས་རབ་ཀྱིས་ནི་ངོམས་པ་སྐྱིད་༑༑ ཤེས་རབ་ཀྱིས་ནི་ངོམས་པའི་མི་༑༑་སྲིད་པའི་དབང་དུ་མི་འགྱུར་རོ་༑༑༡༤
འདོད་ལ་ཆགས་པའི་མི་གང ༼༢༡༡བ༡༽ཡིན༑༑་དེ་དག་ཀྱེ་མ་ཆོས་མིན་དགའ་༑༑ ཆུང་ཟད་གསོན་པོར་འདུག་པ་ན་༑༑་བར་ཆད་མཐོང་བར་མི་འགྱུར་རོ་༑༑༡༥
བློ་ངན་ལོངས་སྤྱོད་ཀྱིས་བཅོམ་པས་༑༑་ཕ་རོལ་ཚོལ་བར་མི་བྱེད་ཅིང་༑༑ བསམ་བརླག་འདོད་ལ་སྲེད་པ་ཡིས་༑༑་བདག་དང་གཞན་ཡང་ཕུང ༼༢༽བར་བྱེད་༑༑༡༦
ཀར་ཤ་པ་ནའི་ཆར་བབ་ཀྱང་༑༑་འདོད་པ་རྣམས་ཀྱིས་ངོམས་མི་འགྱུར་༑༑ འདོད་པ་མནོག་ཆུང་ཉེས་མང་བར་༑༑་མཁས་པ་རྣམས་ཀྱིས་ཁོང་དུ་ཆུད་༑༑༡༧
ལྷ་ཡི་འདོད་པ་རྣམས་ལ་ཡང་༑༑་ལྷག་པར་དགའ་བར་མི་འགྱུར་ཏེ་༑༑ རྫོགས་སངས་རྒྱས ༼༣༽དང་ཉན་ཐོས་རྣམས་༑༑་སྲེད་པ་ཟད་པས་དགྱེས་པར་འགྱུར་༑༑༡༨
གངས་ཅན་དང་ནི་མཉམ་པ་ཡི་༑༑་གསེར་གྱི་རི་བོ་ཡོད་གྱུར་ཀྱང་༑༑ ནོར་དེས་གཅིག་ཀྱང་མི་ཚིམ་པར་༑༑་རྟོགས་པར་གྱིས་ལ་ལེགས་པར་སྤྱོད་༑༑༡༩
གང་དག་སྡུག་བསྔལ་དེ་ཡི་རྒྱུ་ཤེས་པ་༑༑ ༼༤༽དེ་དག་ནམ་ཡང་འདོད་ལ་དགའ་མི་འགྱུར་༑༑ འཇིག་རྟེན་དག་ན་ཟུག་རྔའི་རྒྱུར་ཤེས་ནས་༑༑་དེ་དག་གདུལ་ཕྱིར་བསྟན་པ་སློབ་པར་བྱེད་༑༑༢༠
འདོད་པའི་ཚོམས་ཏེ་གཉིས་པའོ་༑༑
----------
༑༑་ལུས་ཅན་རམ་པར་རྟོག་པས་རབ་བཅོམ་པ་༑༑་འདོད་ཆགས་མི ༼༥༽བཟད་གཙང་བར་རྗེས་ལྟ་བས་༑༑ འདོད་ཆགས་ཕྱིར་ཞིང་རབ་ཏུ་འཕེལ་འགྱུར་ཏེ་༑༑་རང་གི་འཆིང་བ་དེ་ཡིས་དམ་པོར་བྱེད་༑༑༡
གང་དག་རྣམ་རྟོག་ཉེ་བར་ཞི་དགའ་ཞིང་༑༑་མི་སྡུག་སྒོམ་པ་རྟག་ཏུ་དྲན་བྱེད་དེ་༑༑ དེ་ཡི་སྲེད་པ་རབ་ཏུ་སྤངས་པ་ཡིས་༑༑་རང་གི་འཆིང ༼༦༽བདེ་དག་རུལ་བར་བྱེད་༑༑༢
འདོད་པ་མུན་ནག་འདྲ་བས་ག་ཡོགས་༑༑་སྲེད་པའི་དགབ་པས་བཀབ་པ་དང་༑༑ བག་མེད་འཆིང་བས་བཅིངས་པ་དག་༑༑་ཚེད་མར་ཆུད་པའི་ཉ་དང་འདྲ་༑༑༣ སྐྱེས་བུ་བག་མེད་རབ་ཏུ་སྤྱོད་བྱེད་པ་༑༑་འཁྲི་ཤིང་བཞིན་དུ་སྲེད་པ་འཕེལ་འགྱུར་ཞིང་༑༑ ༼༧༽རྒང་དེ་འཆི་བའི་རྗེས་སུ་འགྲོ་འགྱུར་ཏེ་༑༑་མ་དྲུང་ནུ་ཞོ་འདོད་པའི་བེའུ་དང་འདྲ་༑༑༤
མི་དག་དྲན་པར་བྱེད་དང་ཆགས་བྱེད་དང་༑༑་ཡིད་བདེ་བ་ལ་རྟོག་པར་བྱེད་པ་དག་༑༑ དེ་ཡིས་ཡང་དང་ཡང་དུ་འཁོར་བར་འཁྱམས་༑༑་ཚལ་ནང་འབྲས་བུ་འདོད་པའི་སྤྲེའུ་དང་མཚུངས་༑༑༥
མི ༼༢༡༢ཨ༡༽གང་རྟག་ཏུ་བདེ་བ་འདོད་བྱེད་པ་༑༑་སྐྱེ་དང་རྒ་བར་ཉེ་བར་འགྲོ་འགྱུར་ཞིང་༑༑ སྐྱེ་དགུ་སྲེད་པ་རྣམས་ཀྱིས་མདུན་དུ་བདར་༑༑་རྒྱ་ནང་རི་བོད་ཡོངས་སུ་རྒྱུག་པ་བཞིན་༑༑༦
སྲེད་པ་རྣམས་ཀྱིས་མདུད་པའི་སེམས་ཅན་དག་༑༑་སྲིད་དང་སྲིད་མིན་དག་ལ་སེམས་ཆགས ༼༢༽ཤིང་༑༑ ཀུན་སྦྱོར་རོ་ལ་དགའ་བའི་བྱིས་པ་རྣམས་༑༑་ཡང་དང་ཡང་དུ་སྡུག་བསྔལ་ཐོབ་པར་འགྱུར་༑༑༧
སྐྱེ་བོ་གྲུབ་དང་བདེ་རྣམས་དང་བྲལ་ཞིང་༑༑་བདུད་ཀྱི་སྦྱོར་བ་དག་དང་ལྡན་པ་དེ་༑༑ རྒ་དང་འཆི་བའི་རྗེས་སུ་འགྲོ་འགྱུར་ཏེ་༑༑་མ་དྲུང་ནུ་ཞོ་འདོད་པའི་བེའུ་དང་འདྲ་༑༑༨
འདི ༼༣༽ན་སྲེད་པ་དེ་འདྲ་སྤོང་བྱེད་པ་༑༑་སྲིད་དང་སྲིད་མིན་དག་ལ་སྲེད་བྲལ་ཞིང་༑༑ དགེ་སློང་སྲིད་པ་ཟིལ་གྱིས་གནོན་བྱེད་པ་༑༑་ལྷག་མ་མེད་པར་ཡོངས་སུ་མྱ་ངན་འདའ་༑༑༩
གང་ཞིག་འཇིག་རྟེན་སྤང་དཀའ་བའི་༑༑་སྲེད་པའི་བུད་མེད་འདིས་བཀོལ་བ་༑༑ དེ་ཡི་མྱ་ངན་འཕེལ ༼༤༽འགྱུར་ཏེ་༑༑་རྩྭ་ལ་ཆར་པ་བབ་པ་བཞིན་༑༑༡༠
གང་ཞིག་འཇིག་རྟེན་སྤང་དཀའ་བའི་༑༑་སྲེད་པའི་བུད་མེད་འདི་སྤོང་བ་༑༑ དེ་ཡི་མྱ་ངན་ལྡོག་འགྱུར་ཏེ་༑༑་པད་མ་ལས་ནི་ཆུ་ཐིགས་བཞིན་༑༑༡༡
དེ་ཕྱིར་ཇི་སྙེད་འདིར་ལྷགས་པ་༑༑་ཁྱེད་ལ་སྨྲ་ཡིས་ཁྱེད་བདེ་ཤིག་༑༑ ཨུ་ཤིར་ཕྱིར ༼༥༽ནི་རྩྭ་བཞིན་དུ་༑༑་སྲེད་པ་རྩྭར་བཅས་དྲུངས་ནས་ཕྱུང་༑༑༡༢
སྐྱེས་བུ་སྲེད་པ་དང་འགྲོགས་ན་༑༑་ཡུན་རིང་དུས་སུ་འཁྱམ་འགྱུར་བས་༑༑ སྲེད་པ་དྲུངས་ནས་ཕྱུང་ཤིག་དང་༑༑་མྱ་ངན་མེད་ཅིང་འཇིགས་པ་མེད་༑༑༡༣ ཡང་དང་ཡང་དུ་ཉེར་ལེན་ཅིང་༑༑་ཡང་དང་ཡང་དུ་མངལ་དུ ༼༦༽འཇུག་༑༑ གནས་སྐབས་འགྱུར་དང་གཞན་འགྱུར་བས་༑༑་སེམས་ཅན་འོང་དང་འགྲོ་བར་བྱེད་༑༑༡༤
འདིར་ནི་སྤང་དཀའི་སྲེད་པ་དེ་༑༑་སྤོངས་ལ་ས་བོན་ཆོད་ཅིག་དང་༑༑ དེ་ལ་སྲེད་པ་མེད་འགྱུར་ཞིང་༑༑་དེ་ནི་ཡང་དུ་འཁོར་མི་འགྱུར་༑༑༡༥
དལ་འབྱོར་ཆུད་ནི་མ་གཟན་པར་༑༑ ༼༧༽གང་གིས་ལྷ་དང་མི་རྣམས་སུ་༑༑ དོན་གཉེར་བཅིངས་ནས་འཇོག་བྱེད་པ་༑༑་ཡུལ་ལ་སྲེད་པ་དེ་ལས་རྒོལ་༑༑ སེམས་ཅན་དམྱལ་བར་སྐྱེས་ན་ཡང་༑༑་དལ་འབྱོར་ཐལ་བས་འགྱོད་པར་འོང་༑༑༡༦
གང་ཕྱིར་སྲིད་མཚོ་རྒྱུར་གྱུར་པ་༑༑་ཡུལ་ལ་སྲེད་པ་འབྲས་ཀྱི་གཞི་༑༑ འཁྲི ༼༢༡༢བ༡༽ཤིང་དྲ་བས་ཁེབས་བྱེད་པ་༑༑་གདུང་བར་བྱེད་པ་མ་བཏུལ་ན་༑༑ སྡུག་བསྔལ་འདི་ནི་ཡང་དང་ཡང་༑༑་རྣམ་པ་ཀུན་དུ་ལྡོག་མི་འགྱུར་༑༑༡༧
དཔེར་ན་ལྗོན་ཤིང་རྩ་ནས་མ་བཏོན་ན་༑༑་བཅད་ཀྱང་ཕྱིར་ཞིང་སྐྱེ་བ་ཁོ་ནར་ཟད་༑༑ དེ་བཞིན་སྲེད་པའི་ཕྲ་རྒྱས་མ་བཏོན་ན་༑༑་ཡང ༼༢༽དང་ཡང་དུ་སྡུག་བསྔལ་འདི་མི་ལྡོག་༑༑༡༨
དཔེར་བདག་ཉིད་ཀྱིས་ནི་བྱས་པའི་མཚོན་༑༑་དེ་ཡིས་རྐུན་པོའི་མཐུ་ཡིས་བདག་གསོད་ལྟར་༑༑ དེ་བཞིན་ནང་གི་སེམས་ལས་བྱུང་བ་ཡི་༑༑་སྲེད་པས་ལུས་ཅན་ཉེ་བར་གསོད་པར་བྱེད་༑༑༡༩
དེ་ལྟར་སྲེད་ལས་སྡུག་བསྔལ ༼༣༽དག༑༑འབྱུང་བའི་ཉེས་དམིགས་ཤེས་གྱིས་ཏེ་༑༑ སྲེད་སྤོངས་ཉེ་བར་ལེན་མེད་དང་༑༑་དྲན་ལྡན་དགེ་སློང་ཀུན་ཏུ་རྒྱུས་༑༑༢༠
སྲེད་པའི་ཚོམས་ཏེ་གསུམ་པའོ་༑༑
----------
༑༑་བག་ཡོད་འཆི་མེད་གནས་ཡིན་ཏེ་༑༑་བག་མེད་པ་ནི་འཆི་བའི་གནས་༑༑ ༼༤༽བག་ཡོད་འཆི་བར་མི་འགྱུར་ཏེ་༑༑་བག་མེད་པ་ནི་རྟག་ཏུ་འཆི་༑༑༡
དེ་ཡི་ཁྱད་པར་དེ་རིག་པས་༑༑་མཁས་པ་རྣམས་ནི་བག་དང་བཅས་༑༑ བག་ཡོད་པ་ལ་རབ་དགའ་བ་༑༑་འཕགས་པའི་སྤྱོད་ཡུལ་དགའ་བ་ཡིན་༑༑༢
དེ་ལ་རྒྱུན་དུ་བསྒོམས་པ་དང་༑༑་རྟག་ཏུ་ཕ་རོལ ༼༥༽གནོན་བརྟན་པའི་༑༑ བརྟན་པས་གྲུབ་པ་དེ་བླ་མེད་པ་༑༑་མྱ་ངན་འདས་ལ་རེག་པ་ཡིན་༑༑༣
གང་ཚེ་མཁས་པས་བག་ཡོད་པས་༑༑་བག་མེད་བཅོམ་པ་དེ་ཡི་ཚེ་༑༑ ཤེས་རབ་ཁང་བཟངས་སྟེང་འཛེགས་ནས་༑༑་མྱ་ངན་མེད་པས་གདུང་བཅས་དང་༑༑ བརྟན་རྣམས་རི་བོའི ༼༦༽སྤོ་དག་ལས་༑༑་ས་སྟེངས་བྱིས་པ་རྣམས་ལ་བལྟ་༑༑ ༤
བརྩོན་འགྲུས་དང་ནི་བག་ཡོད་དང་༑༑་ཡང་དག་སྡོམ་དང་དུལ་བ་ཡིས་༑༑ མཁས་པས་གླིང་དུ་བྱས་ནས་ནི་༑༑་ཆུ་བོ་ཆེན་པོ་མངོན་དུ་ཟློག་༑༑༥
བརྩོན་འགྲུས་ལྡན་ཞིང་དྲན་དང་ལྡན་པ་དང་༑༑་སྤྱོད་པ་གཙང་ཞིང་བརྟགས་ནས ༼༧༽བྱེད་པ་དང་༑༑ ཡང་དག་སྡོམ་དང་ཆོས་ཀྱིས་འཚོ་བ་དང་༑༑་བག་ཡོད་རྣམས་ཀྱི་གྲགས་པ་མངོན་པར་འཕེལ་༑༑༦
ལྷག་པའི་སེམས་ལ་བག་བྱ་སྟེ་༑༑་ཐུབ་པའི་ཐུབ་གཞི་རྣམས་ལ་བསླབ་༑༑ ཉེར་ཞི་རྟག་ཏུ་དྲན་ལྡན་པའི་༑༑་སྐྱོང་བ་མྱ་ངན་མེད་པ་ཡིན་༑༑༧
དམན་པའི ༼༢༡༣ཨ༡༽ཆོས་ལ་མི་རྟེན་ཅིང་༑༑་བག་མེད་པ་ལ་བསྙེན་མི་བྱ་༑༑ ལོག་ང་ར་ལྟ་ལ་འདོད་མེད་དང་༑༑་འཇིག་རྟེན་འཕེལ་བར་མི་བྱའོ་༑༑༨
འཇིག་རྟེན་པ་ཡི་ཡང་དག་ལྟ་༑༑་ཆེན་པོ་སུ་ལ་ཡོད་གྱུར་པ་༑༑ དེ་ནི་ཚེ་རབས་སྟོང་དུ་ཡང་༑༑་ངན་འགྲོར་འགྲོ་བར་མི་འགྱུར་རོ་༑༑༩
༼༢༽བག་མེད་པ་ལ་སྦྱོང་བྱེད་པ་༑༑་སྐྱེ་བོ་བྱིས་པ་བསམ་བརླག་ཡིན་༑༑ ཚོང་དཔོན་ནོར་རྣམས་སྲུང་བ་ལྟར་༑༑་མཁས་པ་པག་དང་ལྡན་པར་བྱ་༑༑༡༠
བག་མེད་པ་ལ་མི་སྦྱོར་ཞིང་༑༑་འདོད་ལ་དགའ་བ་མི་སོགས་དང་༑༑ རྟག་ཏུ་བག་ཡོད་སེམས་བྱེད་པ་༑༑་ཟག་པ་ཟད་པ་ཐོབ་པར ༼༣༽འགྱུར་༑༑༡༡
----------
ཟག་པ་ཟད་པ་མ་ཐོབ་ཀྱང་༑༑་དུས་འདིར་བག་མེད་མི་བྱ་སྟེ་༑༑ རི་དགས་མ་ཡིན་སེང་གེ་ལྟར་༑༑་བག་མེད་པ་དག་བསད་པར་འགྱུར་༑༑༡༢
བག་མེད་ཕ་རོལ་བུད་མེད་སྟེན་བྱེད་པའི་༑༑་མི་གང་ཡིད་ལ་གནས་སྐབས་འདི་བཞི་འབྱུང་༑༑ བསོད་ནམས་མི་འཐོབ་བདེ ༼༤༽པར་མི་ཉལ་དང་༑༑་གསུམ་པ་སྨད་འགྱུར་བཞི་པ་དམྱལ་བར་འགྱུར་༑༑༡༣
བསོད་ནམས་མ་ཐོབ་སྡིག་པའི་འགྲོ་བ་དང་༑༑་འཇིགས་དང་བག་ཚ་ལྷན་ཅིག་བདེ་བ་ཆུང་༑༑ རྒྱལ་པོའི་ཆད་པ་ཆེན་པོས་གཅོད་འགྱུར་ཞིང་༑༑་ལུས་ཞིག་སེམས་ཅན་དམྱལ་བ་རྣམས་སུ་འཚེད་༑༑༡༤
༼༥༽གང་ཟིག་བདག་བདེ་ལྟ་འདོད་པ་༑༑་དེས་ནི་གོང་མ་བཞིན་དུ་བྱ་༑༑ བྱིས་པའི་ཤིང་རྟ་བཞིན་འགྱུར་བས་༑༑་བརྟན་པས་བརྩོན་འགྲུས་ཞན་མི་བྱ་༑༑༡༥
དཔེར་ན་བྱིས་པའི་ཤིང་རྟ་དག་༑༑་ལམ་ཆེན་བཟང་པོ་བོར་ནས་སུ་༑༑ ལམ་ངན་དག་ཏུ་འགྲོ་བྱེད་པས་༑༑་མིག་ཆག་སེམས་ཁོངས ༼༦༽ཆུད་པ་ལྟར་༑༑༡༦
དེ་བཞིན་ནི་སྤངས་ནས་ཀྱང་༑༑་ཆོས་མིན་རྗེས་སུ་འཇུག་བྱེད་པའི་༑༑ བྱིས་པ་འཆི་བདག་དབང་འགྲོ་ཞིང་༑༑་མིག་ཆག་བཞིན་དུ་བཅོམ་པ་ཐོབ་༑༑༡༧
གང་ཞིག་བྱ་བ་རྣམ་སྤངས་ནས་༑༑་མི་བྱ་བ་དག་བྱེད་པ་དང་༑༑ བག་མེད་པ་ཡིས་རློམ་བྱེད་པ་༑༑་དེ་དག ༼༧༽རྣམས་ཀྱི་ཟག་པ་འཕེལ་༑༑ གང་གིས་ཟག་པ་འཕེལ་འགྱུར་བ་༑༑་དེ་ཡི་ཟག་མེད་རྒྱང་མ་ན་༑༑༡༨
གང་ཞིག་ལུས་གཏོགས་དྲན་པ་དག་༑༑་རྟག་ཏུ་ལེགས་པར་བརྩམས་པ་དང་༑༑ བྱ་བ་མ་ཡིན་མི་བྱེད་ཅིང་༑༑་རྒྱུན་དུ་བྱ་བ་བྱེད་པ་དང་༑༑ དྲན་དང་ཤེས་བཞིན་ལྡན་པ་དེའི་༑༑ ༼༢༡༣བ༡༽ཐག་པ་རྣམས་ནི་ཟད་པར་འགྱུར་༑༑ གང་གི་ཟ་པ་ཟད་གྱུར་པ་༑༑་དེས་ནི་ཟག་མེད་ཐོབ་པར་འགྱུར་༑༑༡༩
ཇི་ཙམ་མང་དུ་སྨྲ་བྱེད་ལ་༑༑་དེ་དག་དམ་ཆོས་འཛིན་མ་ཡིན་༑༑ གང་དག་འདི་ན་ཐོས་ཉུང་ཡང་༑༑་ལུས་ཀྱིས་ཆོས་དག་མངོན་སུམ་བྱས་༑༑ གང་དག་ཆོས་ལ་བག་བྱེད་པ་༑༑་དེ ༼༢༽དག་དམ་ཆོས་འཛིན་པ་ཡིན་༑༑༢༠
གལ་ཏེ་རིགས་བཅས་མང་དུ་སྨྲས་ཀྱང་ནི་༑༑་བག་མེད་མི་དག་དེ་ལྟར་བྱེད་མི་འགྱུར་༑༑ དཔེར་ན་ཕྱུག་རྫིང་གཞན་གྱི་ཕྱུགས་བགྲངས་ལྟར་༑༑་དེ་དག་དགེ་སྦྱོང་སྐལ་བ་ཐོབ་མ་ཡིན་༑༑༢༡
གལ་ཏེ་རིགས་བཅས་ཉུང་དུ་སྨྲ་བྱེད་ཀྱང་༑༑་ཆོས་ཀྱི་རྗེས ༼༣༽སུ་ཆོས་ལ་སྤྱོད་པ་དང་༑༑ འདོད་ཆགས་ཞེ་སྡང་གཏི་མུག་སྤོང་བྱེད་པ་༑༑་དེ་དག་དགེ་སྦྱོང་སྐལ་བ་ཐོབ་པ་ཡིན་༑༑ ༢༢
བག་ཡོད་བསྔགས་བརྗོད་བྱེད་ཅིང་༑༑་རྟག་ཏུ་བག་མེད་ལ་སྨོད་པས་༑༑ བག་ཡོད་མཆོད་སྦྱིན་བརྒྱ་པ་ཡང་༑༑་ལྷ་རྣམས་ནང་ན་གཙོ་བོར་གྱུར་༑༑༢༣
བྱ་བ ༼༤༽བྱས་རུང་མ་བྱས་རུང་༑༑་མཁས་པ་བག་ཡོད་བསྔགས་པ་བརྗོད་༑༑ བག་དང་ཆས་པའི་མཁས་པ་ཡིས་༑༑་དོན་གཉིས་རབ་ཏུ་ལེན་པར་བྱེད་༑༑༢༤
ཚེ་འདིའི་དོན་ནི་གང་ཡིན་དང་༑༑་ཕྱི་མའི་དོན་ནི་གང་ཡིན་པ་༑༑ དེ་དག་བརྟན་པས་རྟོགས་པས་ན་༑༑་མཁས་པ་ཞེས་ནི ༼༥༽བརྗོད་པ་ཡིན་༑༑༢༥
དགེ་སློང་བག་ཡོད་ལ་དགའ་ཞིང་༑༑་བག་མེད་པ་ལ་འཇིགས་ལྟ་བས་༑༑ བདག་ཉིད་ངན་འགྲོ་ལས་འདྲེལ་ཏེ་༑༑་འདམ་རྫབ་ལས་ནི་གླང་ཆེན་བཞིན་༑༑༢༦
དགེ་སློང་བག་ཡོད་ལ་དགའ་ཞིང་༑༑་བག་མེད་པ་ལ་འཇིགས་ལྟ་བས་༑༑ སྡིག་པའི་ཆོས་རྣམས ༼༦༽སྤྲུག་པར་བྱེད་༑༑་རླུང་གིས་ལྗོན་ཤིང་ལོ་མ་བཞིན་༑༑༢༧
དགེ་སློང་བག་ཡོད་ལ་དགའ་ཞིང་༑༑་བག་མེད་པ་ལ་འཇིགས་ལྟ་བས་༑༑ ཀུན་ཏུ་སྦྱོར་བ་ཕྲ་སྦོམ་དག་༑༑་མེ་ཡིས་བསྲེགས་པ་བཞིན་དུ་འགྲོ་༑༑༢༨
དགེ་སློང་བག་ཡོད་ལ་དགའ་ཞིང་༑༑་བག་མེད་པ་ལ་འཇིགས ༼༧༽ལྟ་བས་༑༑ ཀུན་ཏུ་སྦྱོར་བ་ཀུན་ཟད་པ་༑༑་རིམ་གྱིས་ཉམས་སུ་མྱོང་བར་འགྱུར་༑༑༢༩
དགེ་སློང་བག་ཡོད་ལ་དགའ་ཞིང་༑༑་བག་མེད་པ་ལ་འཇིགས་ལྟ་བས་༑༑ འདུ་བྱེད་ཉེར་ཞི་ཞི་བ་ཡི་༑༑་ཞི་བའི་གོ་འཕང་སོ་སོར་རྟོགས་༑༑༣༠
དགེ་སློང་བག་ཡོད་ལ་དགའ་ཞིང་༑༑་བག ༼༢༡༤ཨ༡༽མེད་པ་ལ་འཇིགས་ལྟ་བ་༑༑ མྱ་ངན་འདས་དང་ཉེ་བའི་ཕྱིར་༑༑་ཡོངས་སུ་ཉམས་འགྱུར་མི་སྲིད་དོ་༑༑༣༡ བརྩོན་འགྲུས་ལྡན་ཞིང་བག་ཡོད་དང་༑༑་ཆོས་སྤྱད་ལེགས་པར་སྤྱོད་བྱེད་པ་༑༑ འཇིག་རྟེན་འདི་དང་ཕ་རོལ་དུ་༑༑་ཆོས་སྤྱད་པས་ནི་བདེ་བ་འཐོབ་༑༑༣༢
༼༢༽ཞི་ཕྱིར་བསླབ་པ་ལ་རྟེན་དང་༑༑་རྩོལ་བ་དང་ནི་བརྩོན་འགྲུས་སྐྱེད་༑༑ མི་དྲན་པ་དང་བག་མེད་དང་༑༑་བརྩོན་འགྲུས་ཆུང་དང་ཀུན་སྡོམ་མེད་༑༑༣༣
གཉིད་དང་སྙོམ་དང་ག་ཡེང་བ་སྟེ་༑༑་འདི་དག་བསླབ་པའི་བར་ཆད་པས་༑༑ ཁྱེད་ཀྱིས་ཡན་ལག་དེ་རྟོགས་ལ་༑༑་དྲན་པ་ཆུད ༼༣༽ནི་མ་གཟན་ཅིག་༑༑༣༤
----------
དགེ་སློང་ཚུལ་ཁྲིམས་བཟང་བ་དང་༑༑་བག་ཡོད་པ་ལ་དགའ་བ་ཡིས་༑༑ ཀུན་རྟོག་ལེགས་པར་མཉམ་ཞོག་སྟེ་༑༑་རག་གི་སེམས་ནི་རྗེས་སུ་སྲུངས་༑༑༣༥
བརྩམ་པར་བྱ་ཞིང་དབྱུང་བར་བྱ་༑༑་སངས་རྒྱས་བསྟན་ལ་འཇུག་པར་བྱ་༑༑ འདམ་བུའི་ཁྱིམ་ལ་གླང ༼༤༽ཆེན་བཞིན་༑༑་འཆི་བདག་སྡེ་ནི་གཞོམ་པར་བྱ་༑༑༣༦
གང་ཞིག་ཆོས་འདུལ་འདི་ཉིད་ལ་༑༑་བག་དང་ལྡན་པར་སྤྱོད་བྱེད་པ་༑༑ སྐྱེ་བའི་འཁོར་བ་རབ་སྤངས་ནས་༑༑་སྡུག་བསྔལ་ཐ་མར་བྱེད་པར་འགྱུར་༑༑༣༧
བག་ཡོད་པའི་ཚོམས་ཏེ་བཞི་པའོ་༑༑
----------
༑༑་སྡུག་པ ༼༥༽རྣམས་ལས་མྱ་ངན་སྐྱེ་༑༑་སྡུག་པ་རྣམས་ལས་འཇིགས་པ་སྐྱེ་༑༑ སྡུག་པ་དག་ནི་རྣམ་སྤངས་ན་༑༑་མྱ་ངན་མེད་ཅིང་འཇིགས་པ་མེད་༑༑༡
སྡུག་གུ་མ་ལས་མྱ་ངན་སྐྱེ་༑༑་སྡུག་ལས་སྡུག་བསྔལ་སྡུག་ལས་འཇིགས་༑༑ སྡུག་གུ་མ་དག་གཞན་གྱུར་ན་༑༑་ཡི་མུག་འགྱུར་བ་ཐོབ ༼༦༽པར་བྱེད་༑༑༢
འཇིག་རྟེན་སྡུག་བསྔལ་རྣམ་པ་དུ་མ་དང་༑༑་མྱ་ངན་སྨྲེ་སྔགས་འདོན་པ་ཇི་སྙེད་པ་༑༑ དེ་དག་སྡུག་པ་དག་ལས་རྟེན་ཏེ་འབྱུང་༑༑་སྡུག་པ་སྤངས་ན་དེ་དག་ཡོད་མི་འགྱུར་༑༑༣
གང་ཕྱིར་འཇིག་རྟེན་འགའ་ནའང་སྡུག་མེད་པ་༑༑་གང་ཡིན་དེ་དག་བདེ་ཞིང་མྱ་ངན ༼༧༽མེད༑༑ དེ་བས་གདུང་མེད་རྡུལ་བྲལ་དོན་གཉེར་བས་༑༑་ནམ་ཡང་སྡུག་པར་བྱེད་པ་མི་བྱའོ་༑༑༤
སྡུག་པ་མ་མཐོང་སྡུག་བསྔལ་ལ་༑༑་མི་སྡུག་མཐོང་ནའང་དེ་བཞིན་པས་༑༑ ནམ་ཡང་སྡུག་དང་ཕྲད་མི་བྱ་༑༑་མི་སྡུག་དང་ཡང་ཕྲད་མི་བྱ་༑༑༥
སྡུག་པ་དང་ནི་བྱེ་བྲལ་དང་༑༑་མི་སྡུག ༼༢༡༤བ༡༽བ་དང་ཕྲད་པ་ཡིས་༑༑ གང་གིས་མི་དག་རྒས་བྱེད་པའི་༑༑་མྱ་ངན་མི་བཟད་སྐྱེ་བར་འགྱུར་༑༑༦
སྡུག་པ་ཤི་བར་གྱུར་པ་ན་༑༑་གཉེན་འདུན་མཛའ་བཤེས་མང་པོ་དག་༑༑ ཡུན་རིང་དུས་སུ་མྱ་ངན་དང་༑༑་སྡུག་དང་བྲལ་བས་སྡུག་བསྔལ་འགྱུར་༑༑༧
གང་ལ་སྡུག་དང་སྡུག་མིན་མེད་༑༑ ༼༢༽དེ་ལ་མདུད་པ་ཡོད་མིན་པས་༑༑ དེ་ལྟས་སྡུག་ཉིན་སྡིག་ཅན་ལ་༑༑་སྡུག་པར་བྱེད་པ་མི་བྱའོ་༑༑༨
སྡུག་ལ་བལྟས་ཏེ་དོན་བཏང་ནས་༑༑་བདེ་སྦྱོར་རྣམས་ལ་མི་འཇུག་ཅིང་༑༑ བདག་ཉིད་མི་བདེའི་སྦྱོར་ལྡན་དག་༑༑་བདེ་སྦྱོང་དོན་ལྡན་རྣམས་ལ་སྨོན་༑༑༩
གཟུགས་སྡུག་བདེ་བས ༼༣༽བསྡམས་པ་དག་༑༑་ལྷ་མི་སོ་སོའི་རིས་དག་ཏུ་༑༑ སྡིག་པ་བྱེད་ཅིང་ཡོངས་ཉམས་ནས་༑༑་རྒ་དང་འཆི་བའི་དབང་དུ་འགྲོ་༑༑༡༠
གང་ཞིག་ཉིན་དང་མཚན་རྣམས་སུ་༑༑་བག་ཡོད་གཟུགས་སྡུག་སྤོང་བྱེད་པ་༑༑ དེས་ནི་སྤང་དཀའ་བདུད་ཟས་དང་༑༑་སྡིག་པའི་རྩ་བའང་དྲུངས་ནས ༼༤༽ཕྱུང་༑༑༡༡
ལེགས་མིན་ལེགས་པར་ཚུལ་དང་ནི་༑༑་སྡུག་མིན་སྡུག་པའི་ཚུལ་གྱིས་དང་༑༑ སྡུག་བསྔལ་བདེ་བའི་ཚུལ་གྱིས་སུ་༑༑་བག་མེད་རྣམས་ནི་མངོན་དུ་འཇོམས་༑༑༡༢
གལ་ཏེ་བདག་ལ་དགའ་བྱེད་ན་༑༑་ཉེས་པར་བྱེད་པས་བདེ་བ་དག་༑༑ བདེ་བླག་ཁོ་ནར་མི་འཐོབ་པས་༑༑ ༼༥༽འདི་ནི་སྡུག་ལ་གཞུག་མི་བྱ་༑༑༡༣
གལ་ཏེ་བདག་ལ་དགའ་བྱེད་ན་༑༑་ལེགས་པར་བྱེད་པས་བདེ་བ་དག་༑༑ བདེ་བླག་ཁོ་ནར་ཐོབ་འགྱུར་བས་༑༑་འདི་ནི་སྡིག་ལ་གཞུག་མི་བྱ་༑༑༡༤
དཔེར་ན་དགོན་པའི་གྲོང་ཁྱེར་དག་༑༑་བརྟན་པའི་འོབས་ཀྱིས་བསྐོར་བ་ལྟར་༑༑ གལ་ཏེ་བདག ༼༦༽ལ་དགའ་བྱེད་ན་༑༑་འདི་ནི་བསྲུང་བས་ལེགས་པར་བསྲུང་༑༑༡༥
གལ་ཏེ་བདག་ལ་དགའ་བྱེད་ན་༑༑་ཐུན་གསུམ་གང་ཡང་རུང་བ་ལ་༑༑ མཁས་པས་མེལ་ཙེ་བྱ་བ་ཡིས་༑༑་འདི་ནི་སྦ་བས་ལེགས་པར་སྦ་༑༑༡༦
དཔེར་ན་དགོན་པའི་གྲོང་ཁྱེར་དག་༑༑་ཕྱི་ནང་སྲུང་བར་བྱེད་པ་ལྟར་༑༑ དལ ༼༧༽འབྱོར་ཆུད་ནི་མི་ཟོས་པ་༑༑་དེ་ལྟར་བདག་ནི་བསྲུང་བར་བྱ་༑༑་སེམས་ཅན་དམྱལ་བར་སྐྱེ་ན་ཡང་༑༑་དལ་འབྱོར་ཐལ་བས་འགྱོད་པར་འོང་༑༑༡༧
ཕྱོགས་རྣམས་ཀུན་དུ་སེམས་ཀྱིས་ཡོངས་བརྟགས་ཀྱང་༑༑་བདག་ལས་ཆེས་སྡུག་འགའ་ཡང་མ་མཐོང་བ་༑༑ དེ་ལྟར་སོ་སོར ༼༢༡༥ཨ༡༽གཞན་ལའང་རང་སྡུག་པས་༑༑་དེ་ཕྱིར་བདག་དགས་གཞན་ལ་གནོད་མི་བྱ་༑༑༡༨
ཐམས་ཅད་ལ་ཡང་སྲོག་འདི་སྡུག་༑༑་ཐམས་ཅད་ཆད་པས་འཇིགས་པ་ན་༑༑ རང་གི་ཉམས་ལས་དཔག་གྱིས་ཏེ་༑༑་བརྩེག་པར་མི་བྱ་གསད་མི་བྱ་༑༑༡༩
རྒྱང་ཐག་བཅད་པར ༼༢༽སྤྱུགས་པའི་མི་༑༑་རིང་ནས་ནེ་ཞོ་མེད་འོངས་ན་༑༑ གཉེན་བཤེས་མཛའ་བོ་ལྷགས་ནས་སུ་༑༑་ཨ་ལ་ལ་ཞེས་མངོན་པར་དགའ་༑༑༢༠
དེ་བཞིན་བསོད་ནམས་བྱས་པའི་མི་༑༑་འཇིག་རྟེན་འདི་ནས་ཕ་རོལ་ཏུ་༑༑ ཕྱིན་ཚེ་ཉིན་བཞིན་བསོད་ནམས་དག་༑༑་འོངས་ནས་མངོན་པར་དགའ ༼༣༽པར་བྱེད་༑༑༢༡
དེ་བས་འཇིག་རྟེན་ཕ་རོལ་གྱི་༑༑་ཆེད་དུ་བསོད་ནམས་བསགས་པར་གྱིས་༑༑ བསོད་ནམས་འཇིག་རྟེན་ཕ་རོལ་ཏུ་༑༑་ལུས་ཅན་རྣམས་ཀྱི་གནས་སུ་འགྱུར་༑༑༢༢
གང་ཞིག་ལེགས་སྤྱད་སྤྱོད་བྱེད་པའི་༑༑་དགེ་ལ་ལྷ་རྣམས་སྟོང་པར་བྱེད་༑༑ འདི་ནའང་སྨད ༼༤༽པར་མི་འགྱུར་ལ་༑༑་མཐོ་རིས་སུ་ཡང་དགའ་བ་འཐོབ་༑༑༢༣
ཆོས་གནས་ཚུལ་ཁྲིམས་ཕུན་སུམ་ཚོགས་༑༑་ངོ་ཚ་ཤེས་ཤིང་བདེན་པར་སྨྲ་༑༑ རང་གི་བྱ་བ་བྱེད་པ་ལ་༑༑་སྐྱེ་བོ་གཞན་རྣམས་དགའ་བར་བྱེད་༑༑༢༤
རང་གི་དོན་ནི་བྱེད་པ་ལ་༑༑་འདི་ལྟར་གཞན་རྣམས་དགའ ༼༥༽འགྱུར་ཞིང་༑༑ མཐོང་བའི་ཆོས་ལ་བསྔགས་པ་དང་༑༑་ཕ་རོལ་ཏུ་ཡང་བདེ་འགྲོར་འགྱུར་༑༑༢༥
གཏམས་ན་གནང་བའི་ཚིག་སྨྲ་དང་༑༑་མི་རིགས་སྤྱོད་ལས་ཟློག་པ་ལ་༑༑ དམ་པ་རྣམས་ནི་དགའ་བར་བྱེད་༑༑་དམ་པ་མ་ཡིན་དགའ་མི་འགྱུར་༑༑༢༦
དེ་བས་མཆོག་དང་མཆོག ༼༦༽མིན་པ་༑༑་ཤི་འཕོས་བྲལ་བར་གྱུར་པ་ན་༑༑ དམ་པ་མ་ཡིན་དམྱལ་བར་འགྲོ་༑༑་དམ་པ་མཐོ་རིས་འགྲོ་བར་འགྱུར་༑༑༢༧
སྡུག་པའི་ཚོམས་ཏེ་ལྔ་པའོ་༑༑
----------
༑༑་བསྔགས་པར་འགྱུར་དང་ནོར་འཐོབ་དང་༑༑་ཕ་རོལ་བདེ་འགྲོར་དགའ་འགྱུར་བའི་༑༑ བདེ ༼༧༽པ་གསུམ་པོ་དོན་གཉེར་བའི་༑༑་མཁས་པས་ཚུལ་ཁྲིམས་བསྲུང་བར་བྱ་༑༑༡
འཕགས་དང་མཐོང་བ་ཕུན་ཚོགས་དང་༑༑་འཇིག་རྟེན་ཞི་བ་རྟེན་འགྱུར་བའི་༑༑ གནས་གཞན་འདི་དག་མཐོང་བ་ཡིས་༑༑་མཁས་པས་ཚུལ་ཁྲིམས་བསྲུང་བར་བྱ་༑༑༢
ལུས་ལ་ཡོངས་སུ ༼༢༡༥བ༡༽གདུང་མེད་པར་༑༑་ཚུལ་ཁྲིམས་ཀྱིས་ནི་བདེ་བ་འཐོབ་༑༑ མཚན་མོ་བདེ་བར་ཉལ་བ་དང་༑༑་སད་པ་ན་ཡང་དགའ་བར་འགྱུར་༑༑༣ སྦྱིན་པ་ཚུལ་ཁྲིམས་ལྡན་པ་དག་༑༑་མཁས་པས་བྱས་པའི་བསོད་ནམས་ཀྱིས་༑༑ འདི་ངང་ཕ་རོལ་དག་ཏུ་ཡང་༑༑་རྟག་ཏུ་བདེ་བ་འཐོབ ༼༢༽པར་འགྱུར་༑༑༤
རྒན་པའི་བྲལ་ཚུལ་ཁྲིམས་དགེ་༑༑་དད་ལ་རབ་ཏུ་གནས་ན་ལེགས་༑༑ མི་ཡི་རིན་ཆེན་ཤེས་རབ་སྟེ་༑༑་བསོད་ནམས་ཆོམ་པོས་དབྲོག་པར་དཀའ་༑༑༥
----------
དགེ་སློང་ཚུལ་ཁྲིམས་ལ་གནས་ཤིང་༑༑་དབང་པོ་རྣམས་ཀྱང་བསྡམས་པ་དང་༑༑ ཟས ༼༣༽ཀྱི་ཚོད་ནི་རིག་པ་དང་༑༑་མི་ཉལ་བ་ལ་འབད་པ་སྟེ་༑༑༦
དེ་ལྟར་གནས་པར་བརྩོན་པ་དང་༑༑་ཉིན་མཚན་སྙོམ་ལས་མི་བྱེད་པ་༑༑ མྱ་ངན་འདས་དང་ནེ་བའི་ཕྱིར་༑༑་ཡོངས་སུ་ཉམས་འགྱུར་མི་སྲིད་དོ་༑༑༧
མི་ནི་ཚུལ་ཁྲིམས་ལ་གནས་ནས་༑༑་སེམས་དང་ཤེས་རབ ༼༤༽སྒོམ་པ་ལ་༑༑ བརྩོན་ཞིང་ངེས་གནས་དགེ་སློང་གིས་༑༑་སྡུག་བསྔལ་ཟད་པ་ཐོབ་པར་འགྱུར་༑༑༨
དེ་ཕྱིར་རྟག་ཏུ་ཚུལ་ཁྲིམས་དང་༑༑་ཏིང་འཛིན་རྗེས་སུ་སྲུང་བ་དང་༑༑ ལྷག་མཐོང་ལ་ནི་བསླབ་པ་དང་༑༑་ཤེས་བཞིན་སོ་སོར་དྲན་པར་བྱ་༑༑༩
དེས་ནི་ཀུན་སྦྱོར་ཟད་བྱས་ནས་༑༑ ༼༥༽ཡིད་བྲལ་ལྷག་མ་མེད་འགྱུར་ཏེ་༑༑ ལུས་ཞིག་ཤེས་རབ་ལྡན་པ་ཡིས་༑༑་བགྲང་དུ་མེད་པའི་མྱ་ངན་འདས་༑༑༡༠
གང་ཞིག་ཚུལ་ཁྲིམས་ཏིང་འཛིན་དང་༑༑་ཤེས་རབ་འདི་གསུམ་ལེགས་བསྒོམས་ཏེ་༑༑ ཤིན་ཏུ་དྲི་མེད་མཐར་ཕྱིན་ཅིང་༑༑་གདུང་མེད་ཡང་སྲིད་ཟད་གྱུར་དང་༑༑༡༡
༼༦༽ཆགས་པའི་འཆིང་ལས་རྣམ་གྲོལ་ཞིང་༑༑་ལུས་སྤངས་ཤེས་རབ་ལྡན་པ་དང་༑༑ བདུད་ཀྱི་ཡུལ་ལས་འདས་པ་དང་༑༑་ཉི་མ་བཞིན་དུ་ལམ་མེ་འབར་༑༑༡༢
དགེ་སློང་ཕྱི་དང་ནང་ཉིད་ལ་༑༑་བག་མེད་རློམ་པར་བྱེད་པ་ཡི་༑༑ ཚུལ་ཁྲིམས་ཏིང་འཛིན་ཤེས་རབ་རྣམས་༑༑་ཡོངས ༼༧༽སུ་རྫོགས་པར་མི་འགྱུར་རོ་༑༑༡༣
སྤྲིན་གྱིས་ཁེབས་ལས་ཆར་འབབ་ཅིང་༑༑་ནམ་ཐང་བ་ལས་ཆར་མི་འབབ་༑༑ དེ་བས་ཁེབས་པ་སོལ་ཅིག་དང་༑༑་འདི་ལྟར་ཆར་པ་འབབ་མི་འགྱུར་༑༑༡༤
དེ་ལྟར་རྟག་ཏུ་མཐོང་བ་དང་༑༑་དགེ་སློང་ཚུལ་ཁྲིམས་སྡོམ་པ་ཡི་༑༑ མྱ་ངན་འདས་པར་འགྲོ ༼༢༡༦ཨ༡༽བའི་ལམ་༑༑་མྱུར་བ་ཁོ་ནར་རྣམ་པར་འདག་༑༑༡༥
མེ་ཏོག་དྲི་ནི་རྫི་ཕྱོགས་མིན་མི་འགྲོ་༑༑་རྩ་བ་རྒྱ་སྤོས་ཙན་དན་རྣམས་ཀྱང་མིན་༑༑ དམ་པའི་དྲི་ནི་རྫི་ཕྱོགས་མི་འགྲོ་སྟེ་༑༑་ཕྱོགས་རྣམས་ཀུན་དུ་མི་མཆོག་དྲི་ཡིས་ཁྱབ་༑༑༡༦
རྒྱ་སྤོས་དང་ནི་ཙན་དན་དང་༑༑་ཨུད ༼༢༽པ་ལ་དང་མ་ལི་ཀ་༑༑ སྤོས་ཀྱི་རིགས་ནི་འདི་དག་པས་༑༑་ཚུལ་ཁྲིམས་དྲི་བཟུང་ཕུལ་དུ་ཕྱིན་༑༑༡༧
རྒྱ་སྤོས་ཙན་དན་གང་ཡིན་པའི་༑༑་དྲི་བསུང་འདི་ནི་ཆུང་ངུ་མ་༑༑ ཚུལ་ཁྲིམས་ལྡན་པའི་དྲི་བསུང་གང་༑༑་དེས་ནི་འདི་དང་མཐོ་རིས་ཁྱབ་༑༑༡༨
དེ་ལྟར་བག་ཡོད་གནས་བྱ་ཞིང་༑༑་ཚུལ་ཁྲིམས ༼༣༽རྣམ་པར་དག་པར་བྱ་༑༑ ཡང་དག་ཤེས་པས་རྣམ་གྲོལ་ན་༑༑་བདུད་ཀྱི་ལམ་ནི་རྙེད་མི་འགྱུར་༑༑༡༩
འདི་ནི་བདེ་བར་འགྲོ་ལམ་སྟེ་༑༑་རྣམ་པར་དག་བྱེད་ལམ་འདི་ལ་༑༑ རབ་ཏུ་ཞུགས་ཏེ་བསྒོམས་ནས་ཀྱང་༑༑་བདུད་ཀྱི་འཆིང་བ་སྤང་བར་གྱིས་༑༑༢༠
ཚུལ་ཁྲིམས་ཀྱི་ཚོམས་ཏེ་དྲུག ༼༤༽པའོ་༑༑
----------
༑༑་ལུས་ཀྱི་ནེས་པར་སྤྱོད་སྤངས་ཤིང་༑༑་ལུས་ཀྱི་ལེགས་སྤྱད་སྤྱད་པའི་ཕྱིར་༑༑ ལུས་ཀྱི་ཉེས་ཆེན་ལས་བསྲུངས་ན་༑༑་ལུས་ནི་བསྡམ་པ་བྱས་པར་འགྱུར་༑༑༡
ངག་གི་ཉེས་པར་སྤྱད་སྤངས་ཤིང་༑༑་ངག་གི་ལེགས་སྤྱད་སྤྱད་པའི་ཕྱིར་༑༑ ངག་གི་ཉེས ༼༥༽ཆེན་ལས་བསྲུངས་༑༑་ངག་ནི་བསྡམ་པ་བྱས་པར་འགྱུར་༑༑༢
ཡིད་ཀྱི་ཉེས་པར་སྤྱོད་སྤངས་ཤིང་༑༑་ཡིད་ཀྱི་ལེགས་སྤྱད་སྤྱད་པའི་ཕྱིར་༑༑ ཡིད་ཀྱི་ཉེས་ཆེན་ལས་བསྲུངས་ན་༑༑་ཡིད་ནི་བསྡམ་པ་བྱས་པར་འགྱུར་༑༑༣
ལུས་ཀྱི་ཉེས་པར་སྤྱོད་སྤང་ཤིང་༑༑་ངག་གི་ཉེས་པར ༼༦༽སྤྱོད་པ་སྤང་༑༑ ཡིད་ཀྱི་ཉེས་པར་སྤྱོད་སྤང་ཞིང་༑༑་སྐྱོན་གཞན་ལྡན་པ་གང་ཡིན་སྤང་༑༑༤
ལུས་ཀྱི་དགེ་བ་རྣམས་བྱ་ཞིང་༑༑་ངག་གི་དགེ་བ་ཕལ་ཆེན་བྱ་༑༑ ཡིད་ཀྱི་དགེ་བ་རྣམས་བྱ་ཞིང་༑༑་ཚད་མེད་བཞི་དང་ལྡན་པར་བྱ་༑༑༥
ལུས་ཀྱི་དགེ་བ་རྣམས་བྱ་ཞིང་༑༑་ངག་དང་ཡིད ༼༧༽ཀྱིས་བྱས་ན་ནི་༑༑ འདི་དང་ཕ་རོལ་དག་ཏུ་ཡང་༑༑་རྟག་ཏུ་བདེ་བ་ཐོབ་པར་འགྱུར་༑༑༦
རྟག་ཏུ་ལུས་ནི་བསྡམས་པའི་ཕྱིར་༑༑་ཐུབ་པ་འཚེ་བ་མེད་པ་ཡིན་༑༑ དེ་ནི་འཆི་མེད་གནས་འགྲོ་ཞིང་༑༑་གང་དུ་སོང་ནའང་མྱ་ངན་མེད་༑༑༧
རྟག་ཏུ་ངག་ནི་བསྡམས་པའི་ཕྱིར་༑༑་ཐུབ་པ ༼༢༡༦བ༡༽འཚེ་བ་མེད་པ་ཡིན་༑༑ དེ་ནི་འཆི་མེད་གནས་འགྲོ་ཞིང་༑༑་གང་དུ་སོང་ནའང་མྱ་ངན་མེད་༑༑༨
རྟག་ཏུ་ཡིད་ནི་བསྡམས་པའི་ཕྱིར་༑༑་ཐུབ་པ་འཚེ་བ་མེད་པ་ཡིན་༑༑ དེ་ནི་འཆི་མེད་གནས་འགྲོ་ཞིང་༑༑་གང་དུ་སོང་ནའང་མྱ་ངན་མེད་༑༑༩
བརྟན་པ་རྣམས་ཀྱིས་ལུས་བསྡམ་ཞིང་༑༑ ༼༢༽བརྟན་པ་རྣམས་ཀྱིས་ངག་ཀྱང་བསྡམ་༑༑ བརྟན་པ་རྣམས་ཀྱིས་ཡིད་བསྡམ་ཞིང་༑༑་བརྟན་པས་ཀུན་དུ་བསྡམས་བྱས་ན་༑༑ དེ་དག་འཆི་མེད་གནས་འགྲོ་ཞིང་༑༑་གང་དུ་སོང་ཡང་མྱ་ངན་མེད་༑༑༡༠
ལུས་ཀྱི་སྡོམ་པ་ལེགས་པ་སྟེ་༑༑་ངག་གི་སྡོམ་པ་ལེགས་པ་ཡིན་༑༑ ༼༣༽ཡིད་ཀྱི་སྡོམ་པའང་ལེགས་པ་སྟེ་༑༑་ཐམས་ཅད་དུ་ནི་བསྡམས་པ་ལེགས་༑༑ ཀུན་དུ་བསྡམས་པའི་དགེ་སློང་ནི་༑༑་སྡུག་བསྔལ་ཀུན་ལས་རྣམ་པར་འགྲོལ་༑༑༡༡
ངག་རྣམས་བསྲུང་ཞིང་ཡིད་ནི་ལེགས་བསྡམས་ཏེ་༑༑་ལུས་ཀྱིས་མི་དགེ་བ་དག་སྤྱད་མི་བྱ་༑༑ ལས་ལམ ༼༤༽གསུམ་པོ་འདི་དག་རྣམ་སྦྱངས་ན་༑༑་དྲང་སྲོང་གསུངས་པའི་ལམ་ནི་ཐོབ་པར་འགྱུར་༑༑༡༢
ལེགས་པར་སྤྱད་པའི་ཚོམས་ཏེ་བདུན་པའོ་༑༑
----------
༑༑་གང་དག་བྱས་བཞིན་མ་བྱས་ཟེར་བ་དང་༑༑་བརྫུན་དུ་སྨྲ་བ་དམྱལ་བར་འགྲོ་བར་འགྱུར་༑༑ མི་དེ་གཉིས ༼༥༽ཀ་འདྲ་བ་ཕ་རོལ་ཏུ་༑༑་སོང་ནས་དམན་པའི་ཆོས་དང་ལྡན་པར་འགྱུར་༑༑༡
སྐྱེས་བུ་སྐྱེས་པའི་ཁ་ནས་ནི་༑༑་ཚིག་ངན་སྨྲ་བར་བྱེད་པ་ཡི་༑༑ ཚིག་གི་སྟ་རེ་སྐྱེས་གྱུར་ནས་༑༑་བདག་ཉིད་གཅོད་པར་བྱེད་པར་འགྱུར་༑༑༢
གང་ཞིག་སྨད་འོས་སྐྱེ་བོ་སྟོད་བྱེད་དང་༑༑་བསྟོད ༼༦༽འོས་སྐྱེ་བོ་རྣམ་པར་སྨོད་བྱེད་པ་༑༑ དེ་ནི་ཁ་ཡིས་འཐབ་ཁྲོལ་ཀུན་སོགས་ཤིང་༑༑་འཐབ་ཁྲོལ་ཅན་གང་དེས་ནི་བདེ་མི་འཐོབ་༑༑༣
གང་འདིར་ཆོ་ལོས་རང་ནོར་འཕམ་བྱེད་པ་༑༑་འཐབ་ཁྲོལ་དེ་ནི་ཆུང་ཟད་ཙམ་དུ་ཟད་༑༑ གང་ཞིག་བདེ་བར་གཤེགས་ལ་ཡིད་འཁྲུག་པ་༑༑ ༼༧༽དེ་འདིར་འཐབ་ཁྲོལ་ཤིན་ཏུ་ཆེན་པོ་ཡིན་༑༑༤
ངག་ཡིད་འཕགས་པས་སྨད་པའི་སྡིག་བསྟེན་ན་༑༑་བྱེ་བ་ཆུ་བུར་ཅན་དང་སྟོང་ཕྲག་ནི་༑༑ བཞི་བཅུ་གཅིག་ཏུ་ཆུ་བར་རྡོལ་པ་ཡི་༑༑་སེམས་ཅན་དམྱལ་བ་རྣམས་སུ་འགྲོ་བར་འགྱུར་༑༑༥
སྡིག་པའི་སེམས་ཀྱིས་མ་ཉེས་སྐྱོན ༼༢༡༧ཨ༡༽རྗོད་པ་༑༑་བདག་ཉིད་བསད་ཕྱིར་དམྱལ་བ་སྤེལ་བར་ཟད་༑༑ སྟོབས་ལྡན་ཉེས་མེད་པ་དག་བཟོད་བྱེད་ཅིང་༑༑་དེ་ལ་སེམས་ཀྱང་འཁྲུག་པར་མི་བྱེད་དོ་༑༑༦
བསམ་བརླག་གང་ཞིག་སྡིག་ཅན་གྱི་༑༑་ལྟ་ལ་བརྟེན་ནས་འཕགས་པ་ནི་༑༑ དགྲ་བཅོམ་ཆོས་ཀྱིས ༼༢༽འཚོ་བ་དང་༑༑་བསྟན་པ་སྤོང་བར་བྱེད་པ་དག་༑༑ སྨིག་མ་འབྲུ་ཆགས་ལྟ་བུར་ནི་༑༑་དེ་ནི་རང་གི་འབྲས་བུས་གསོད་༑༑༧
ཚིག་བཟང་ཁོ་ན་སྨྲ་བྱ་ཡི་༑༑་སྡིག་པ་ཅན་དག་སྨྲ་མི་བྱ་༑༑ སྡིག་ཅན་གདུང་བྱེད་སྨྲ་བ་བས་༑༑་ཚིག་བཟང་སྨྲ་བར་བྱེད་པ་རུང་༑༑༨
བྱིས་པ་སྡིག་ཅན་སྨྲ ༼༣༽བྱེད་པ་༑༑་སྨྲ་བའི་ཚེ་ན་འཆིང་འགྱུར་ལ་༑༑ གལ་ཏེ་སྨྲ་ན་གཞན་སྤོང་བ་༑༑་དེ་དག་འཕགས་པ་མི་གསུང་ངོ་༑༑༩
དགེ་སློང་དག་ནི་བསྡམས་པ་དང་༑༑་དལ་བུས་སྨྲ་ཞིང་རློམ་པ་མེད་༑༑ གང་ཞིག་ཆོས་ལྡན་དོན་སྟོན་པ་༑༑་དེ་ནི་སྙན་པར་སྨྲ་བ་ཡིན་༑༑༡༠
ལེགས་པར་སྨྲ་བ་མཆོག ༼༤༽ཅེས་འཕགས་པ་གསུང་༑༑་སྙན་སྨྲ་མི་སྙན་མ་ཡིན་དེ་གཉིས་པ་༑༑ བདེན་སྨྲ་བརྫུན་པ་མ་ཡིན་དེ་གསུམ་པ་༑༑་ཆོས་སྨྲ་ཕལ་པ་མ་ཡིན་བཞི་པ་དེའོ་༑༑༡༡
ཚིག་དེ་རྣམས་ནི་སྨྲ་བྱ་ཞིང་༑༑་གང་གིས་བདག་ཀྱང་མི་གདུང་ལ་༑༑ ཕ་རོལ་ལ་ཡང་གནོད་མེད་པའི་༑༑་ཚིག་དེ་ལེགས ༼༥༽པར་སྨྲ་བར་བྱ་༑༑༡༢
གང་གིས་མངོན་པར་དགའ་འགྱུར་ཞིང་༑༑་གང་གིས་སྡིག་པ་མི་སྐྱེད་དང་༑༑ སྨྲས་པས་ཕ་རོལ་དགའ་འགྱུར་བའི་༑༑་སྙན་ཚིག་ཁོ་ན་སྨྲ་བར་བྱ་༑༑༡༣
བདེན་པའི་ཚིག་ནི་བདུད་རྩི་སྟེ་༑༑་བདེན་པའི་ཚིག་ནི་བླ་མེད་ཡིན་༑༑ དོན་དང་ཆོས་ལ་རབ་གནས ༼༦༽པ༑༑་བདེན་པ་ཡིན་ཞེས་དམ་པ་གསུང་༑༑༡༤
སྡུག་བསྔལ་ཐམས་ཅད་སྤང་བའི་ཕྱིར་༑༑་སངས་རྒྱས་ཀྱིས་ནི་གསུངས་ཚིག་གང་༑༑ བདེན་པ་མྱ་ངན་འདས་འགྲོ་བའི་༑༑་ཚིག་དེ་བླ་མེད་པ་ཡིན་༑༑༡༥
ཚིག་གི་ཚོམས་ཏེ་བརྒྱད་པའོ་༑༑
----------
༑༑ ༼༧༽ཆོས་གཅིག་ལས་ནི་རབ་འདས་ཤིང་༑༑་འཇིག་རྟེན་ཕ་རོལ་བཅོམ་པ་ཡི་༑༑ ལུས་ཅན་བརྫུན་དུ་སྨྲ་བ་ཡིས་༑༑་སྡིག་པ་མི་བྱ་ཅི་ཡང་མེད་༑༑༡
ལྕགས་སྒོང་མེ་ལྕེ་འབར་འདྲ་བ་༑༑་ཟོས་པར་གྱུར་པ་ཆེས་སླ་ཡི་༑༑ ཚུལ་འཆལ་ལེགས་པར་མི་སྡོམ་པས་༑༑་ཡུལ་འཁོར་བསོད ༼༢༡༧བ༡༽སྙོམས་ཟ་མི་རུང་༑༑༢
ཁྱོད་ནི་སྡུག་བསྔལ་གྱིས་འཇིགས་ཤིང་༑༑་ཁྱོད་ལ་སྡུག་བསྔལ་མི་སྡུག་ན་༑༑ མངོན་སུམ་དག་གམ་ལྐོག་ཏུའང་རུང་༑༑་སྡིག་པ་ཅན་གྱི་ལས་མི་བྱ་༑༑༣
གལ་ཏེ་སྡིག་པའི་ལས་བྱས་སམ་༑༑་བྱེད་ཀྱང་རུང་སྟེ་ཁྱོད་ཀྱིས་ནི་༑༑ ཀོག་ཅེས་ལངས ༼༢༽ཏེ་བྲོས་བྱས་ཀྱང་༑༑་སྡུག་བསྔལ་ལས་ནི་ཐར་མི་འགྱུར་༑༑༤
གང་དུ་གནས་ན་ལས་ཀྱིས་མི་ཚུགས་པའི་༑༑་ས་ཕྱོགས་དེ་ནི་ཡོད་པ་མ་ཡིན་ཏེ་༑༑ བར་སྣང་ལ་མེད་རྒྱ་མཚོའི་ནང་ན་མེད་༑༑་རི་བོ་རྣམས་ཀྱི་གསེབ་ཏུ་ཞུགས་ཀྱང་མིན་༑༑༥
ཕ་རོལ་པོ་ལ་བརྟགས་ནས་གང་༑༑ ༼༣༽སྡིག་པ་ཅན་གྱི་ལས་མཐོང་བ་༑༑ དེ་དག་བདག་གིས་མི་བྱ་སྟེ་༑༑་སྡིག་བྱས་ལས་ནི་རྗེས་སུ་འབྲང་༑༑༦
ལས་གང་ཤིན་ཏུ་མི་བཟད་དང་༑༑་ཟོལ་བྱེད་གཞལ་བླུགས་འཆོས་པ་དང་༑༑ མི་ལ་འཚེ་བར་བྱེད་པ་དང་༑༑་གཞན་ལ་བྱེད་དུ་འཇུག་པ་ཡི་༑༑ ལས་དེ་མི་ཡི་རྗེས ༼༤༽འབྲང་བས་༑༑་དེ་ཡིས་ག་ཡང་སར་ལྟུང་བར་བྱེད་༑༑༧
མི་ཡིས་དགེ་བའམ་སྡིག་པ་ཡི་༑༑་ལས་ནི་གང་དང་གང་བྱས་པའི་༑༑ ལས་རྣམས་ཆུད་ཟར་མི་འགྱུར་ཏེ་༑༑་དེ་ལྟ་དེ་ལྟར་འབྲས་བུར་འགྱུར་༑༑༨
དེ་ཡི་ཚོགས་པ་ཇི་སྲིད་པར་༑༑་དེ་སྲིད་འདི་ནི་རྡུང་བར་བྱེད་༑༑ དེ་ལ་གཞན ༼༥༽དག་རྡུང་བྱེད་༑༑་རྡུང་བྱེད་དེ་ནི་བརྟགས་པར་འགྱུར་༑༑༩
འདི་ནི་བདག་རྗེས་མི་འབྲང་ཞེས་༑༑་བྱིས་པས་མ་བརྟགས་བྱས་པ་ཡི་༑༑ སྡིག་པའི་ལས་ཀྱིས་འགྲོ་བ་དག་༑༑་ཕ་རོལ་ཏུ་ནི་ཤེས་པར་འགྱུར་༑༑༡༠
གལ་ཏེ་བྱིས་པས་མི་ཤེས་པར་༑༑་སྡིག་པའི་ལས་ནི་བྱས་པ་དག་༑༑ ༼༦༽ནམ་ཞིག་ན་ནི་དེ་ཉིད་ཀྱིས་༑༑་རྣམ་སྨིན་ཚ་བ་སོ་སོར་སྟེན་༑༑ རང་གི་ལས་ཀྱིས་དེའི་འོག་ཏུ་༑༑་མེ་ཡིས་བསྲེགས་པ་བཟིན་དུ་གདུངས་༑༑༡༡
བྱིས་པ་ཤེས་རབ་ཆུང་དུ་དག་༑༑་བདག་ལ་དགྲ་བཞིན་བྱེད་པ་ཡིས་༑༑ གང་ཞིག་འབྲས་བུ་ཆེར་འགྱུར་བའི་༑༑་སྡིག་ཅན་ལས་ནི་སྤྱོད ༼༧༽པར་བྱེད་༑༑༡༢
གང་དག་བྱས་པས་གདུང་འགྱུར་ཞིང་༑༑་མཆི་མས་གདོང་ཡོ་ག་དུ་བཞིན་དུ་༑༑ རྣམ་སྨིན་སོ་སོར་སྟེན་པ་ཡི་༑༑་ལས་དེ་དག་ནི་མ་བྱས་ལེགས་༑༑༡༣
གང་ཞིག་བྱས་ན་མི་གདུང་ཞིང་༑༑་དགའ་ཞིང་ཡིད་ནི་བདེ་བ་ཡིས་༑༑ རྣམ་སྨིན་སོ་སོར་སྟེན་པ་ཡི་༑༑ ༼༢༡༨ཨ༡༽ལས་དེ་དག་ནི་བྱས་ན་ལེགས་༑༑༡༤
བདག་ཉིད་བདེ་བ་འདོད་པའི་ཕྱིར་༑༑་རྒོད་བཞིན་སྡིག་པའི་ལས་བྱས་པའི་༑༑ སྡིག་པའི་ལས་དེའི་རྣམས་སྨིན་དག་༑༑་དུ་བཞིན་ཉམས་སུ་མྱོང་བར་འགྱུར་༑༑༡༥
ངེས་པར་སྡིག་ལས་འཕྲལ་དུ་ནི་༑༑་འོ་མ་ལྟ་བུར་འགྱུར་མི ༼༢༽བྱེད་༑༑ ཐལ་བས་ག་ཡོགས་པའི་མེ་ལྟ་བུར་༑༑་དེས་ནི་བྱིས་པ་སྲེག་པར་བྱེད་༑༑༡༦
སྡིག་ལས་འཕྲུལ་དུ་ངེས་པར་ནི་༑༑་མཚོན་བཞིན་གཅོད་པར་མི་བྱེད་ཀྱང་༑༑ སྡིག་པའི་ལས་ཁྱི་འགྲོ་བ་དག་༑༑་ཕ་རོལ་ཏུ་ནི་མངོན་པར་འགྱུར་༑༑༡༧
གང་དུ་དེ་དག་རྣམ་སྨིན་ནི་༑༑་ཚ་བ ༼༣༽སོ་སོར་སྟེན་པ་ཡི་༑༑ སྡིག་པའི་ལས་ཀྱི་འགྲོ་བ་དང་༑༑་ཕ་རོལ་ཏུ་ནི་ཤེས་པར་འགྱུར་༑༑༡༨
ལྕགས་ལས་ག་ཡའ་ནི་ལངས་གྱུར་པ་༑༑་ལངས་པ་དེས་ནི་དེ་ཉིད་ཟ་༑༑ དེ་བཞིན་མ་བརྟགས་བྱས་པ་ཡི་༑༑་རང་གི་ལས་ཀྱིས་ངན་འགྲོར་འགྲོ་༑༑༡༩
ལས་ཀྱི་ཚོམས་ཏེ་དགུ ༼༤༽པའོ་༑༑
----------
༑༑་དད་དང་ངོ་ཚ་ཚུལ་ཁྲིམས་སྦྱིན་པ་སྟེ་༑༑་ཆོས་འདི་རྣམས་ནི་སྐྱེས་བུ་དམ་པས་བསྔགས་༑༑ འདི་ཡིས་ལྷ་ཡི་འཇིག་རྟེན་འགྲོ་འགྱུར་ཞིང་༑༑་ལམ་འདི་ཉིད་ཀྱིས་ལྷ་ཡུལ་འགྲོ་ཞེས་གསུངས་༑༑༡
འཇུངས་རྣམས་ལྷ་ཡི་འཇིག་རྟེན་མི་འགྲོ ༼༥༽ཞིང་༑༑་དེ་ཡིས་བྱིས་པ་སྦྱིན་པའི་བསྔགས་མི་རྗོད་༑༑ བརྟན་རྣམས་སྦྱིན་ལ་རྗེས་སུ་ཡི་རང་བ་༑༑་དེས་ནི་དེ་དག་གཞན་དུ་བདེ་བ་མྱོང་༑༑༢
འདི་ན་སྐྱེས་བུའོ་ནོར་མཆོག་དད་པ་སྟེ་༑༑་འདི་ན་ཆོས་ལ་ལེགས་སྤྱོད་བདེ་བ་འཐོབ་༑༑ བདེན་པ་ཁོ་ན་རོ་བྲོ་རྣམས་ཀྱི་ཕུལ་༑༑་ཤེས་རབ ༼༦༽ཀྱིས་འཚོ་འཚོ་བའི་མཆོག་ཅེས་གསུངས་༑༑༣
མྱ་ངན་འདས་པར་འགྲོ་བ་ཡི་༑༑་དགྲ་བཅོམ་ཆོས་ལ་དད་བསྐྱེད་དེ་༑༑ མཀས་པས་གུས་པར་མཉན་ན་ནི་༑༑་དེ་དང་དེ་ཡི་ཤེས་རབ་འཐོབ་༑༑༤
བག་ཅན་གྱིས་ནི་རྒྱ་མཚོ་དང་༑༑་དད་པས་ཆུ་བོ་རྣམས་ལས་སྒྲོལ་༑༑ བརྩོན་འགྲུས ༼༧༽ཀྱིས་ནི་སྡུག་བསྔལ་སྤོང་༑༑་ཤེས་རབ་ཀྱིས་ནི་ཡང་དག་འགྱུར་༑༑༥
དགེ་སློང་དད་པའི་གྲོགས་ལྡན་ཞིང་༑༑་ཤེས་རབ་ཀྱིས་ནི་གཏམས་པ་དང་༑༑ མྱ་ངན་འདས་ལ་མངོན་དགའ་བས་༑༑་འཆིང་བ་ཐམས་ཅད་གཅོད་པར་འགྱུར་༑༑༦
གང་གིས་དད་དང་ཚུལ་ཁྲིམས་དང་༑༑ ༼༢༡༨བ༡༽ཤེས་རབ་ནིད་ནི་ལེགས་བསྒོམས་ཤིང་༑༑ མཁས་པ་སྐྱོན་རྣམས་སྤོང་བ་དེའི་༑༑་ལེགས་པའི་དང་ཚུལ་ཅན་ཞེས་བརྗོད་༑༑༧
དང་དང་ཚུལ་ཁྲིམས་ཕུན་སུམ་ཚོགས་༑༑་གཏོང་ལྡན་འཇུངས་པ་རྣམ་སྤངས་པ་༑༑ དེ་ནི་གང་དང་གང་སོང་བ་༑༑་དེ་དང་དེར་ནི་མཆོད་པར ༼༢༽འགྱུར་༑༑༨
མཁས་གང་འཚོ་བའི་འཇིག་རྟེན་ན་༑༑་དང་དང་ཤེས་རབ་སྟེན་བྱེད་པ་༑༑ དེ་དག་དེ་ཡི་ནོར་མཆོག་སྟེ་༑༑་དེ་ཡི་ནོར་གཞན་ཕལ་པར་ཟད་༑༑༩
འཕགས་པ་ལྟ་བར་འདོད་པ་དང་༑༑་དམ་ཆོས་ཉན་པར་དགའ་བ་དང་༑༑ སེར་སྣའི་དྲི་མ་རྣམ་སྤངས་པ་༑༑་དེ་ནི་དད ༼༣༽པ་ཅན་ཟེས་བྱ་༑༑༡༠
དད་པའི་ལམ་རྒྱགས་བསྐུར་བར་༑༑་བསོད་ནམས་ཆོམ་པོས་དཔྲོག་མི་ནུས་༑༑ ཆོམ་ཀྲུན་འཕྲོག་པར་བྱེད་པ་བཟློག་༑༑་དགེ་སྦྱོང་རྣམས་ཀྱིས་བླངས་ནས་དགའ་༑༑ མཁས་པ་དགེ་སྦྱོང་འོངས་པ་ལ་༑༑་མངོན་པར་དགའ་བར་བྱེད་འགྱུར་ཞིང་༑༑༡༡
སྐྱེས ༼༤༽པོ་རྣམས་ནི་ཅི་རིགས་པར་༑༑་དད་པ་ཇི་བཞིན་སྦྱིན་བྱེད་ཅིག་༑༑ གཞན་གྱི་ཟས་དང་སྐོམ་དེ་ལ་༑༑་གང་ཞིག་ཡིད་ནི་མི་བདེ་བ་༑༑ དེས་ནི་ཉིན་དང་མཚན་རྣམས་སུ་༑༑་ཏིང་འཛིན་ཐོབ་པར་མི་འགྱུར་རོ་༑༑༡༢
གང་གིས་ཏ་ལའི་མགོ་བཅད་ལྟར་༑༑་དེ་འདྲ་ཀུན་དུ་གཅོད་བྱེད་པ་༑༑ ༼༥༽དེས་ནི་ཉིན་དང་མཚན་རྣམས་སུ་༑༑་ཏིང་ངེ་འཛིན་དག་ཐོབ་པར་འགྱུར་༑༑༡༣
ཁྲོན་པ་སྐམ་པོ་ཇི་ལྟ་བར་༑༑་དད་པ་མེད་པ་བསྟེན་མི་བྱ་༑༑ ཇི་སྟེ་དེ་ལ་ཡོངས་བསྐོས་ཀྱང་༑༑་འདམ་ཆུ་དྲི་ང་འབྱུང་བར་འགྱུར་༑༑༡༤
ཆུ་མང་རྣམ་པར་དད་པ་དང་༑༑་བསིལ་བར་གྱུར་ཅིང་རྙོག་མེད་པའི་༑༑ ༼༦༽མཚོ་ལ་ཆུ་འདོང་ཇི་ལྟ་བར་༑༑་ཤེས་རབ་ཅན་གྱིས་དད་ལྡན་བསྟེན་༑༑༡༥
ཆགས་སམ་མ་ཆགས་ཀྱང་རུང་སྟེ་༑༑་དེ་ཡིས་ཐུབ་སྐུ་མི་ངེས་པས་༑༑ མ་དད་པ་དག་སྤང་བར་བྱ་༑༑་དད་པ་རྣམས་ནི་ཉེ་བར་བསྟེན་༑༑༡༦
དད་པའི་ཚོམས་ཏེ་བཅུ་པའོ་༑༑
----------
༑༑་སྡོམ ༼༧༽ལ་༑
མི་རྟག་འདོད་དང་སྲེད་པ་དང་༑༑་བག་ཡོད་དེ་བཞིན་དགའ་བ་དང་༑༑ ཚུལ་ཁྲིམས་ལེགས་སྤྱོད་ཚིག་དག་དང་༑༑་ལས་དང་དད་པ་དེ་དག་བཅུ་༑༑
༑༑་བྲམ་ཟེས་འདོད་པ་རབ་སྤང་ཞིང་༑༑་བརྩོན་འགྲུས་ཀྱིས་ནི་རྒྱུན་ཆོད་ཅིག་༑༑ འདོད་པ་རབ་ཏུ་མ་སྤངས་པར་༑༑ ༼༢༡༩ཨ༡༽ཐུབ་པ་གཅིག་གིས་མ་ཐོབ་བོ་༑༑༡
ཀུན་དུ་རྒྱུ་བ་ཞན་པ་དག་༑༑་ཉོན་མོངས་ཕྱིར་ཡང་ཀུན་སོགས་པས་༑༑ བརྩོན་འགྲུས་བརྟེན་པོ་ཁོ་ན་ཡིས་༑༑་བྱ་བ་དེ་ཉིད་བྱེད་ལ་རག་༑༑༢
ཞན་པའི་ལས་ནི་ཇི་སྙེད་དང་༑༑་ཀུན་ནས་ཉོན་མོངས་དཀའ་ཐུབ་དང་༑༑ ཚངས་སྤྱོད ༼༢༽ཡོངས་སུ་མ་དག་དེ་༑༑་དོན་ཆེན་འགྱུར་སྙམ་མི་བྱེད་དོ་༑༑༣
ཇི་ལྟར་མདའ་ནི་གཟུང་ཉེས་པས་༑༑་ལག་པ་ཆོད་པར་གྱུར་པ་ལྟར་༑༑ དགེ་སློང་བསྲུང་བ་བྱ་ཉེས་དང་༑༑་དམྱལ་བར་ཉེ་བར་ཁྲིད་པར་བྱེད་༑༑༤
ཇི་ལྟར་མདའ་ནི་གཟུང་ལེགས་པས་༑༑་ལག་པ་ཆོད་པར་མི་འགྱུར་༑༑ ༼༣༽ལྟར༑༑་དགེ་སྦྱོང་བསྲུང་བ་བྱ་ལེགས་ན་༑༑༥
མྱ་ངན་འདས་པར་ཉེ་བར་འདྲེན་༑༑་དགེ་སྦྱོང་རྣམ་པར་མ་ཤེས་དང་༑༑ རྒལ་བར་དཀའ་དང་བཟོད་དཀའ་དང་༑༑་གང་དང་ཞན་པ་འགྱོད་འགྱུར་བའི་༑༑༦
སྡུག་བསྔལ་མང་པོ་དེ་དག་འབྱུང་༑༑་ཡང་དང་ཡང་དུ་འགྱོད་པ་ཡི་༑༑ ༼༤༽ཀུན་རྟོག་དབང་དུ་འགྲོ་བ་ཡི་༑༑་སེམས་ནི་བཟློག་པ་མ་བྱས་པར་༑༑༧
དགེ་སྦྱོང་སྤྱོད་པ་ཇི་ལྟར་བྱ་༑༑་ཉེས་པར་རབ་བྱུང་ཉེས་རྩོམ་བྱེད་པ་དག་༑༑ སྡུག་བསྔལ་མཉམ་མེད་སྟེན་པ་དག་༑༑་ཡང་སྲིད་སྡུག་བསྔལ་སོགས་པར་ཟད་༑༑༨
ཚེམ ༼༥༽བུ་ངུར་སྨྲིག་གྱོན་པ་དང་༑༑་ཕལ་ཆེར་ཡང་དག་མི་སྡོམ་ཞིང་༑༑ སྡིག་པའི་ཆོས་ཅན་སྡིག་ལ་དགའ་༑༑་སྡིག་ཅན་དེ་དག་གན་འགྲོར་འགྲོ་༑༑༩
ས་ལའི་ཤིང་ལ་འཁྲི་ཤིང་ལྟར་༑༑་གང་ཞིག་ཤིན་ཏུ་ཁྲིམས་འཆལ་ཏེ་༑༑ ཇི་ལྟར་རང་ལ་དགྲ་བཞིན་དུ་༑༑་དེ་ནི་དེ་ལྟར་བྱེད ༼༦༽པར་འདོད་༑༑༡༠
མགོ་བོ་སྐྱ་བོར་གྱུར་བར་དུ་༑༑་ད་དུང་རྒན་རབས་མ་ཆུད་པ་༑༑ དེ་ནི་ལང་ཚོ་གཏུགས་པ་སྟེ་༑༑་དེ་ནི་རྒན་བླུན་ཞེས་བྱའོ་༑༑༡༡
གང་ཞིག་དགེ་དང་སྡིག་པ་དག་༑༑་སྤངས་ཤིང་ཚངས་པར་སྤྱོད་པ་དང་༑༑ སྡེ་ཚོགས་སྤངས་ནས་སྤྱོད་བྱེད་པ་༑༑་དེ་ནི་རྒན་རབས ༼༧༽ཞེས་བྱའོ་༑༑༡༢
བརྟུལ་ཞུགས་མེད་ཅིང་བརྫུན་སྨྲ་ན་༑༑་མགོ་བོ་བྲེགས་ཙམ་དགེ་སྦྱོང་མིན་༑༑ རྨོངས་པ་འདོད་ལ་ཞུགས་པ་དག་༑༑་ཇི་ག་དགེ་སྦྱོང་ཡིན་ནམ་ཀྱེ་༑༑༡༣
བརྟུལ་ཞུགས་མེད་ཅིག་བརྫུན་སྨྲ་ན་༑༑་མགོ་བོ་བྲེགས་ཙམ་དགེ་སྦྱོང་མིན་༑༑ གང་ཞིག་སྡིག་པ་ཞི་གྱུར ༼༢༡༩བ༡༽ཏེ༑༑་མཁས་བས་དགེ་སྦྱོང་ཡིན་པར་ཤེས་༑༑༡༤ བརྟུལ་ཞུགས་མེད་ཅིང་རྫུན་སྨྲ་ན་༑༑་མགོ་བོ་བྲེགས་ཙམ་དགེ་སྦྱོང་མིན་༑༑ གང་དག་སྡིག་པ་ཆེ་ཕྲ་དག་༑༑་ཀུན་ལ་བརྟགས་ནས་བྱེད་པ་དང་༑༑ སྡིག་པ་ཞི་བ་དེ་དག་ནི་༑༑་དགེ་སྦྱོང་ནིད་ཅེས་བརྗོད་པར་བྱ་༑༑༡༥
སྡིག་པ ༼༢༽སྤངས་པ་བྲམ་ཟེ་སྟེ་༑༑་ཞི་བར་བྱེད་པ་དགེ་སྦྱོང་ཡིན་༑༑ བདག་གི་དྲི་མ་རབ་སྤངས་པ་༑༑་དེས་ན་རབ་ཏུ་བྱུང་ཞེས་བརྗོད་༑༑༡༦
དགེ་སྦྱོང་གི་ཚོམས་ཏེ་བཅུ་གཅིག་པའོ་༑༑
----------
༑༑་གང་ཚེ་འཕགས་པའི་བདེན་པ་བཞི་༑༑་ཤེས་རབ་ཀྱིས་ནི་མཐོང་བ་དང་༑༑ ལམ་འདི ༼༣༽རབ་ཏུ་ཤེས་པ་ཡིས་༑༑་སྲིད་པའི་སྲེད་པ་རབ་ཏུ་འདྲལ་༑༑༡
དཔེར་ན་རླུང་གིས་རྡུལ་བསླང་བ་༑༑་ཆར་པ་བབ་པས་ཞི་བྱེད་ལྟར་༑༑ གང་ཚེ་ཤེས་རབ་ཀྱིས་མཐོང་བ་༑༑་དེ་ཚེ་ཀུན་རྟོག་ཞི་བར་འགྱུར་༑༑༢
གང་ཞིག་ལེགས་པར་རྟོགས་པ་ཡིས་༑༑་སྐྱེ་ཤིང་ལེགས་པར་ཟད་འགྱུར ༼༤༽ཞིང་༑༑ འཇིག་རྟེན་ངེས་འབྱེད་འགྱུར་བ་ཡི་༑༑་ཤེས་རབ་དེ་ནི་གཙོ་བོ་ཡིན་༑༑༣
བདེན་པའི་ནང་ན་བདེན་བཞི་དང་༑༑་ལམ་ནང་ཡན་ལག་བརྒྱད་པ་མཆོག་༑༑ རྐང་གཉིས་ནང་ན་མིག་ཅན་དང་༑༑་ཆོས་ཀྱི་ནང་ན་ཆགས་བྲལ་མཆོག་༑༑༤
འདུ་བྱེད་ཐམས་ཅད་མི་རྟག་པར་༑༑ ༼༥༽གང་ཚེ་ཤེས་རབ་ཀྱིས་མཐོང་བ་༑༑ དེ་ཚེ་སྡུག་བསྔལ་ལས་ཡིད་འབྱུང་༑༑་ལམ་འདི་རྣམ་པར་དག་པར་འགྱུར་༑༑༥
འདུ་བྱེད་ཐམས་ཅད་སྡུག་བསྔལ་བར་༑༑་གང་ཚེ་ཤེས་རབ་ཀྱིས་མཐོང་བ་༑༑ དེ་ཚེ་སྡུག་བསྔལ་ལས་ཡིད་འབྱུང་༑༑་ལམ་འདི་རྣམ་པར་དག་པར་འགྱུར་༑༑༦
འདུ ༼༦༽བྱེད་ཐམས་ཅད་སྟོང་ཉིད་དུ་༑༑་གང་ཚེ་ཤེས་རབ་ཀྱིས་མཐོང་བ་༑༑ དེ་ཚེ་སྡུག་བསྔལ་ལས་ཡིད་འབྱུང་༑༑་ལམ་འདི་རམ་པར་དག་པར་འགྱུར་༑༑༧
འདུ་བྱེད་ཐམས་ཅད་བདག་མེད་པར་༑༑་གང་ཚེ་ཤེས་རབ་ཀྱིས་མཐོང་བ་༑༑ དེ་ཚེ་སྡུག་བསྔལ་ལས་ཡིད་འབྱུང་༑༑་ལམ་འདི་རྣམ ༼༧༽པར་དག་པར་འགྱུར་༑༑༨
སྲེད་པའི་ཟུག་རྔུ་གཅོད་བྱེད་ལམ་༑༑་ངས་ནི་ཁྱེད་ཅད་རྣམས་ལ་བསྟན་༑༑ དེ་བཞིན་གཤེགས་པ་སྟོན་པ་སྟེ་༑༑་ཁྱེད་ཅག་རྣམས་ཀྱིས་བྱ་དགོས་སོ་༑༑༩
སྲེད་པའི་ཟུག་རྔུ་སེལ་བའི་ལམ་༑༑་ངས་ནི་ཁྱེད་ཅག་རྣམས་ལ་བསྟན་༑༑ དེ་བཞིན་གཤེགས་པ ༼༢༢༠ཨ༡༽སྟོན་པ་སྟེ་༑༑་ཁྱེད་ཅག་རྣམས་ཀྱིས་བྱ་དགོས་སོ་༑༑༡༠
ལྟ་བ་རྣམ་པར་དག་བྱེད་པ་༑༑་ལམ་འདི་མ་གཏོགས་གཞན་མེད་པས་༑༑ ཏིང་ངེ་འཛིན་ལ་རབ་གནས་ཏེ་༑༑་བདུད་ཀྱི་འཆིང་བ་སྤང་བར་གྱིས་༑༑༡༡
འདི་ནི་དྲང་ལམ་འདི་ནི་ཕ་རོལ་གནོན་༑༑་མཚོ་ལ་དད་པའི ༼༢༽སྲང་ལྟར་བགྲོད་པ་གཅིག་༑༑ ཤཱཀྱ་ཐུབ་པས་མཉམ་བཞག་གང་རྟོགས་ནས་༑༑་ཚོགས་ལ་ཡང་དང་ཡང་དུ་བཤད་པ་འདི་༑༑༡༢
སྐྱེ་ཤིའི་མཐའ་རྟོགས་ཕན་མཛད་ཐུགས་བརྩེ་བས་༑༑་བགྲོད་པ་གཅིས་ལམ་རབ་ཏུ་བསྟན་མཛད་པའི་༑༑ ལམ་འདིས་ཆུ་བོ་རྣམས་ལས་སྔོན་རྒལ ༼༣༽ཞིང་༑༑་དེ་བཞིན་རྒལ་བར་འགྱུར་ཞིང་རྒལ་བར་མཛད་༑༑༡༣
ཤིན་ཏུ་མཐར་ཐུག་གདུལ་བྱ་དག་བྱ་དང་༑༑་འཁོར་བའི་སྐྱེ་ཤི་ཟད་པར་བྱ་བ་དང་༑༑ ཁམས་རྣམས་དུ་མ་སོ་སོར་རྟོགས་བྱའི་ཕྱིར་༑༑་སྤྱན་དང་ལྡན་པས་ལམ་འདི་རབ་ཏུ་བསྟན་༑༑༡༤
ཇི་ལྟར་ཆུ་ཀླུང་གང་གའི་ཆུ ༼༤༽རྒྱུན་ཞུགས་༑༑་རྒྱ་མཚོའི་ནང་དུ་འབབ་པར་འགྱུར་བ་ལྟར་༑༑ དེ་བཞིན་ཤེས་རབ་ཡངས་པས་བསྟན་པའི་ལམ་༑༑་འདི་ནི་འཆི་མེད་ཐོབ་པར་བྱ་ཕྱིར་འཇུག་༑༑༡༥
གང་ཞིག་འབྱུང་པོ་ཀུན་ལ་ཐུགས་བརྩེ་བས་༑༑་སྔོན་ཆད་མ་ཐོས་ཆོས་ཀྱི་འཁོར་ལོ་བསྐོར་༑༑ སྐྱོབ་པ་ལྷ་དང་མི ༼༥༽རྣམས་འདུལ་མཛད་པ་༑༑་སྲིད་པའི་མཐར་ཕྱིན་དེ་ལ་ཕྱག་འཚལ་ལོ་༑༑༡༦
རྣམ་རྟོག་དགེ་བ་གསུམ་ནི་བརྟག་བྱ་ཞིང་༑༑་དགེ་བ་མ་ཡིན་གསུམ་ཡང་རྣམ་པར་སྤངས་༑༑ ཀུན་ནས་རྡུལ་ལངས་ཆར་གྱིས་མནན་པ་ལྟར་༑༑་དེ་ནས་རྟོག་དང་དཔྱོད་བཞི་བར་བྱ་༑༑༡༧
དེ་ནས་སེམས་ལ ༼༦༽རྣམ་རྟོག་ཉེར་ཞི་ནས་༑༑་བླ་མེད་བྱང་ཆུབ་བདེ་ལ་རེག་པར་འགྱུར་༑༑ ཏིང་འཛིན་གསུམ་པོ་རྣམས་ལ་ཡིད་གཏད་ཅིང་༑༑་བདེན་པ་ལས་སྐྱེས་ཚད་མེད་བསྒོམ་པར་བྱ་༑༑ དྲན་ལྡན་མཁས་པས་མདུད་པ་ཞི་བྱ་ཞིང་༑༑་གསུམ་པོ་རྣམས་ཀྱིས་གནས་གསུམ་རབ་ཏུ་དྲལ་༑༑༡༨
ཤེས ༼༧༽རབ་མཚོན་དང་བརྩོན་འགྲུས་སྟོབས་དང་ལྡན་༑༑་དྲན་ལྡན་མཉམ་བཞག་ཏིང་འཛིན་ལ་དགའ་བས་༑༑ འཇིག་རྟེན་སྐྱེ་དང་འཇིག་པར་རྟོགས་ནས་ནི་༑༑་ཀུན་ལས་རབ་ཏུ་རྣམ་གྲོལ་དེ་རིག་ཡིན་༑༑ འཇིག་རྟེན་མཐའ་མ་ལེགས་པར་རྟོགས་གྱུར་ནས་༑༑་འཇིག་རྟེན་མཐར་སོན་ཕ ༼༢༢༠བ༡༽རོལ་ཕྱིན་ཞེས་བརྗོད་༑༑༡༩
གང་གིས་ཞི་བ་འཕགས་ལམ་ཡན་ལག་བརྒྱད་༑༑་ལམ་དྲང་བསྒོམས་པ་དེས་ནི་བདུད་རྩི་རྙེད་༑༑ དེ་ལྟར་སྤྱོད་པས་བདེ་འདོད་བདེ་བ་འཐོབ་༑༑་སྙན་པ་འཐོབ་ཅིང་གྲགས་པ་འཕེལ་བར་འགྱུར་༑༑༢༠
ལམ་གྱི་ཚོམས་ཏེ་བཅུ་གཉིས་པའོ་༑༑ ༑༑ ༼༢༽ཆེད་དུ་བརྗོད་པའི་ཚོམས་༑་བམ་པོ་གཉིས་པ་༑༑
----------
༑༑་དྲེའུ་མོ་རང་གི་མངལ་གྱིས་དང་༑༑་འདམ་བུ་སྨྱིག་མ་འབྲས་བུས་དང་༑༑ ཆུ་ཤིང་འབྲས་བུས་ཕུང་པ་ལྟར་༑༑་ཕོ་བཤལ་བཀུར་སྟིས་ཕུང་བར་འགྱུར་༑༑༡
ཇི་སྲིད་བླུན་པོ་མཆོད་བྱས་པ་༑༑་དེ་སྲིད་རབ་ཏུ་བརླག་པར་འགྱུར་༑༑ ཁྱིས ༼༣༽པའི་དཀར་པོའི་ཆ་འགྲིབ་ཅིང་༑༑་དེ་ཡི་སྤྱི་བོའང་ངེས་པར་ཉམས་༑༑༢
ངན་པ་རྙེད་པ་འདོད་པ་དང་༑༑་དགེ་སློང་འཁོར་ནི་འདོད་པ་དང་༑༑ གནས་ལ་སེར་སྣ་བྱེད་པ་དག་༑༑་རིགས་གཞན་དག་གིས་མཆོད་པ་དང་༑༑༣
རབ་ཏུ་བྱུང་དང་ཁྱིམ་པ་དག་༑༑་གང་ཡང་རུང་བས་བདག་འཕྲིགས ༼༤༽ཏེ༑༑ བྱ་བ་བྱས་རུང་མ་བྱས་རུང་༑༑་བདག་དབང་ཕྱུག་ན་རེ་སྟེས་ཞེས་༑༑༤
དེ་ལྟར་བྱིས་པ་ཀུན་རྟོག་ན་༑༑་སེམས་ལ་འདོད་ཆེན་འཕེལ་བར་འགྱུར་༑༑ རྙེད་པའི་ཐབས་ནི་གཞན་ཡིན་ལ་༑༑་མྱ་ངན་འདས་གྲོའི་གཞན་ཡིན་ཞེས་༑༑༥
དེ་ལྟར་ཅི་རིགས་ཤེས་ནས་སུ་༑༑་བཀུར ༼༥༽སྟི་དག་ལ་མི་དགའ་ཞིང་༑༑ དབེན་པ་རིམ་གྱིས་འཕེལ་བྱེད་པའི་༑༑་དགེ་སློང་སངས་རྒྱས་ཉན་ཐོས་ཡིན་༑༑༦
ཐམས་ཅད་ལ་ནི་མི་རྩོལ་ཞིང་༑༑་མི་ཡིས་འཕྲིགས་པར་མ་གྱུར་དང་༑༑ འཚོ་བ་གཞན་ལ་མི་རྟེན་ཅིང་༑༑་ཆོས་ལ་ཚོད་པ་བཞིན་མི་སྤྱད་༑༑༧
རང་གི་རྙེད་པ་བླང་བྱ ༼༦༽ཞིང་༑༑་གཞན་གྱིལ་ནི་འདོད་མི་སྐྱེད་༑༑ དགེ་སློང་གཞན་གྱི་འདོད་བྱེད་པས་༑༑་ཏིང་འཛིན་ཐོབ་པར་མི་འགྱུར་རོ་༑༑༨ གལ་ཏེ་བདེ་བར་འཚོ་འདོད་ཅིང་༑༑་དགེ་སྦྱོང་འདི་ལ་ལྟ་འདོད་ན་༑༑ དགེ་འདུན་གྱིས་ནི་ཆོས་གོས་དང་༑༑་བཟའ་བཏུང་བྱིན་པར་གྱུར་ན་བླང་༑༑༩
གལ་ཏེ ༼༧༽བདེ་བར་འཚོ་འདོད་ཅིང་༑༑་དགེ་སྦྱོང་འདི་ལ་ལྟ་འདོད་ན་༑༑ བྱི་བའི་ཁུང་ནས་སྦྲུལ་ལྟ་བུར་༑༑་གནས་མལ་དག་ལ་བསྟེན་པར་གྱིས་༑༑༡༠
གལ་ཏེ་བདེ་བར་འཚོ་འདོད་ཅིང་༑༑་དགེ་སྦྱོང་འདི་ལ་ལྟ་འདོད་ན་༑༑ ངན་ངོན་ཙམ་གྱིས་ཆོག་ཤེས་ཤིང་༑༑་ཆོས་གཅིག་པོ་ཡང་བསྒོམ ༼༢༢༡ཨ༡༽པར་བྱ་༑༑༡༡
----------
གལ་ཏེ་མང་པོ་མི་ཤེས་ཤིང་༑༑་ཚུལ་ཁྲིམས་ལེགས་པར་མཉམ་བཞག་ན་༑༑ དེ་ཤེས་པ་དག་འཚོ་དག་ཅིང་༑༑་སྙོམ་ལས་མེད་ཅེས་སྟོད་པར་བྱེད་༑༑༡༢
----------
གལ་ཏེ་འཆི་བདག་ཉམས་བྱེད་པའི་༑༑་ཟག་མེད་རིག་པ་གསུམ་ལྡན་ན་༑༑ བླུན་པོས་ཅི་ཡང ༼༢༽མི་ཤེས་ཞེས་༑༑་བསམས་ནས་དེ་ལ་འཕྱ་ཡང་སླ་༑༑༡༣
གང་ཟག་སྡིག་པའི་ཆོས་ཅན་ལ་༑༑་གལ་ཏེ་བཟའ་དང་བཏུང་བ་ཡི་༑༑ རྙེད་པ་དག་དང་ལྡན་གྱུར་ན་༑༑་དེ་ལ་དེ་དག་མཆོད་པ་བྱེད་༑༑༡༤
མགོ་བྲེགས་ངུར་སྨྲིག་བྱིས་པ་ཡི་༑༑་བཟའ་བ་དང་ནི་བཏུང་བ་དང་༑༑ གོས་དང་མལ་ཆ་རྙེད ༼༣༽པ་ལྟ༑༑་དགྲ་བྱེད་མང་པ་ཁོ་ནར་ཟད་༑༑༡༥
དེ་ལྟར་བཀུར་སྟི་འཇིགས་ཆེན་གྱི་༑༑་སྐྱོན་རྣམས་ཁོང་དུ་ཆུད་བྱས་ས་༑༑ འཕྲིགས་ཉུང་སེམས་ཁྲལ་བསྐྱུངས་ནས་སུ་༑༑་དྲན་ལྡན་དགེ་སློང་ཀུན་དུ་རྒྱུས་༑༑༡༦
ཁམ་གྱི་ཟས་ཀྱིས་སེམས་ཞིར་མི་འགྱུར་ཡང་༑༑་འཚོ་བ་འདི་ཕྱིར་མི་བཟའ་མི་བྱ ༼༤༽སྟེ༑༑ ཁ་ཟས་ཀྱིས་ནི་ལུས་དག་གནས་འགྱུར་བ་༑༑་དེ་ལྟར་རྟོགས་ལ་བསོད་སྙོམས་དག་ལ་རྒྱུས་༑༑༡༧
རིགས་ཀྱིས་ཕྱག་བྱས་མཆོད་པ་གང་ཡིན་འདི་༑༑་ཟུག་རྔུ་ཕྲ་མོ་དབྱུང་བར་དཀའ་བ་སྟེ་༑༑ མི་ཡིས་བཟོད་དཀའ་བཀུར་སྟི་གང་ཡིན་འདི་༑༑་འདམ་དང་འདྲ་བར་རབ་ཏུ་རྟོགས ༼༥༽པར་གྱིས་༑༑༡༨
བཀུར་སྟིའི་ཚོམས་ཏེ་བཅུ་གསུམ་པའོ་༑༑
----------
༑༑་སྡིག་པའི་ལས་ནི་མི་བྱེད་པ་༑༑་འཁུ་བྱ་མིན་ལ་གང་འཁུ་བ་༑༑ འཇིག་རྟེན་འདི་དང་ཕ་རོལ་ཏུ་༑༑་དེ་ཉིད་སྡིག་པ་རྣམས་ཀྱིས་གོས་༑༑༡
དང་པོར་བདག་ནི་ཕུང་བྱེད་ཅིང་༑༑་ཕྱི་ནས་གཞན་ཡང་ཕུང ༼༦༽བྱེད་པ་༑༑ ཁྲ་ཡི་གཟན་མའི་བྱ་ལྟ་བུར་༑༑་ཕུང་ཞིང་གཞན་ཡང་ཕུང་བར་བྱེད་༑༑༢
རྡེག་པར་བྱེད་པས་རྡེག་པ་འཐོབ་༑༑་འཁོན་དུ་འཛིན་པས་འཁོན་ཅན་མཐོང་༑༑ དེ་བཞིན་གཤེགས་གཤེ་བ་སྟེ་༑༑་ཁྲོ་བར་བྱེད་ལ་ཁྲོ་བ་འབྱུང་༑༑༣
འདི་གཞན་དགེ་སྦྱོང་བྱིས་པ་སྟེ་༑༑་དམ་པའི་ཆོས་ལ ༼༧༽མི་མཁས་པ་༑༑ ཡོངས་སུ་ཚེ་ཐུང་འདི་ལ་ཡང་༑༑་གྱི་ནའི་ཕྱིར་ནི་འཁོན་པར་བྱེད་༑༑༤
འདི་ནི་མཆོག་ཅེས་བསམས་ནས་སུ་༑༑་སོ་སོར་སྨྲ་ཞིང་འཐུན་འཇུག་པས་༑༑ འདི་ན་དགེ་འདུན་འབྱེད་པའི་ཚེ་༑༑་ཅི་ཕྱིར་སྟོབས་མེད་སེམས་མི་བྱེད་༑༑༥
རུས་པ་གཅོག་ཅིང་སྲོག་གཅོད ༼༢༢༡བ༡༽ལ༑༑་རྟ་ཕྱུགས་ནོར་ནི་འཕྲོག་པ་དང་༑༑ ཡུལ་འཁོར་འཇོགས་པར་བྱེད་པ་ཡང་༑༑་ཕྱི་ནས་འཇམ་དུ་མ་བྱེད་པ་ལྟར་༑༑༦
----------
མཁས་པས་བརྟགས་ཤིང་གསུངས་པའི་ཚིག་༑༑་སྤྱོད་ཡུལ་སྟོན་པར་བྱེད་པ་ཡི་༑༑ ཆོས་འདི་རྣམ་པར་ཤེས་ན་གོ་༑༑་བྱེད་ཅག་ཅི་ཕྱིར་བྱེད་མི་འགྱུར་༑༑༧
༼༢༽ཁྱོད་ནི་མི་མཁས་ལུགས་ཅན་ཏེ་༑༑་ཁ་བྱ་ཡིས་ནི་རྩོལ་བྱེད་པ་༑༑ ཕ་རོལ་པོ་དག་མི་ཤེས་པས་༑༑་བདག་ནི་འདི་ལ་བརྩོན་པར་བྱེད་༑༑ འདི་ན་མཁས་པ་གང་ཡིན་པ་༑༑་དེ་དག་བཞམས་པའི་ཚིག་གིས་ཞི་༑༑༨
བདག་ལ་ཁ་ཟེར་བདག་ལ་གཤེ་༑༑་བདག་ཕམ་བདག་ཕམ ༼༣༽བྱེད་པའོ་ཞེས་༑༑ འདི་གང་སེམས་ལ་འཛིན་བྱེད་པ་༑༑་དེ་ཡི་འཁོན་ནི་ཞི་མི་འགྱུར་༑༑༩
བདག་ལ་ཁ་ཟེར་བདག་ལ་གཤེ་༑༑་བདག་ཕམ་བདག་ཕམ་བྱེད་པའོ་ཞེས་༑༑ འདི་གང་སེམས་ལ་མི་འཛིན་པ་༑༑་དེ་ཡི་འཁོན་ནི་ཞི་བར་འགྱུར་༑༑༡༠
འདི་ན་འཁོན་གྱིས་འཁོན་ཅན་དག་༑༑ ༼༤༽ནམ་ཡང་ཞི་བར་འགྱུར་བ་མེད་༑༑ བཟོད་པས་འཁོན་ནི་ཞི་འགྱུར་བ་༑༑་འདི་ནི་ཆོས་ཀྱི་རང་བཞིན་ཡིན་༑༑༡༡
འཁོན་གྱིས་འཁོན་ཅན་ནམ་ཡང་ཞི་མི་འགྱུར་༑༑་འཁོན་མེད་རྣམས་ཀྱིས་འཁོན་ནི་ཞི་བར་བྱེད་༑༑ ཤ་ཁོ་ན་ཞུགས་པ་ལུས་ཅན་ལ་གནོད་པས་༑༑་དེ་ཕྱིར་མཁས་པས ༼༥༽འཁོན་པར་མི་བྱའོ་༑༑༡༢
བརྟན་པ་ལེགས་གནས་ལྷན་ཅིག་སྤྱད་པ་ཡི་༑༑་གྲོགས་པོ་མཁས་པ་གལ་ཏེ་རྙེད་ན་ནི་༑༑ ཉོན་མོངས་ཐམས་ཅད་མངོན་པར་ཟིལ་མནན་ནས་༑༑་དྲན་ལྡན་དགའ་བའི་ཡིད་ཀྱིས་དེ་དང་སྤྱད་༑༑༡༣
བརྟན་པ་ལེགས་གནས་ལྷན་ཅིག་སྤྱད་པ་ཡི་༑༑ ༼༦༽གྲོགས་པོ་མཁས་པ་གལ་ཏེ་མ་རྙེད་ན་༑༑ ཡུལ་འཁོར་ཡངས་པ་སྤངས་པའི་རྒྱལ་པོ་ལྟར་༑༑་གཅིག་པུས་སྤྱད་བྱ་སྡིག་པ་མི་བྱའོ་༑༑༡༤
བདག་དང་འཐུན་པར་སྤྱོད་པ་ཡི་༑༑་གྲོགས་བཟང་རྙེད་པར་མ་གྱུར་ན་༑༑ བྱིས་པ་གྲོགས་སུ་མི་འགྱུར་བས་༑༑་གཅིག་པུས་སྤྱོད ༼༧༽པ་བརྟན་པར་བྱ་༑༑༡༥
བྱིས་པ་གྲོགས་སུ་མི་འགྱུར་བས་༑༑་གཅིག་པུ་སྤྱོད་པར་བྱེད་སླ་བས་༑༑ མ་ཏང་དགོན་པའི་གླང་པོ་ལྟར་༑༑་སེམས་ཁྲལ་བསྐྱུངས་ཏེ་གཅིག་པུ་སྤྱད་༑༑༡༦
----------
འཁུ་བའི་ཚོམས་ཏེ་བཅུ་བཞི་པའོ་༑༑
----------
༑༑་སངས་རྒྱས་ཀྱིས་ནི་བསྟན ༼༢༢༢ཨ༡༽པ་བཞིན་༑༑་གང་གི་དབུགས་དབྱུང་རྡུབ་དྲན་པ་༑༑ ཡོངས་སུ་རྫོགས་པར་ལེགས་བསྒོམས་པས་༑༑་རིམ་གྱིས་ཡོངས་སུ་བྱང་གྱུར་ཏེ་༑༑ སྤྲིན་བྲལ་ཉི་མ་ཟླ་བ་ལྟར་༑༑་འཇིག་རྟེན་འདི་ན་ཀུན་ནས་གསལ་༑༑༡
འགྲེང་དང་འདུག་དང་དེ་བཞིན་ཉལ་བ་དང་༑༑་ལུས ༼༢༽དང་དེ་བཞིན་སེམས་ནི་འཇོག་བྱེད་ཅིང་༑༑ དགེ་སློང་དྲན་པ་དེ་ལེགས་འཇོན་པ་ན་༑༑་སྔ་ཕྱིའི་ཁྱད་པར་རྣམས་ནི་འཐོབ་པར་འགྱུར་༑༑ སྔ་ཕྱིའི་ཁྱད་པར་རྣམས་ནི་ཐོབ་གྱུར་ན་༑༑་འཆི་བདག་རྒྱལ་པོས་བལྟར་ཡང་མེད་པར་འགྲོ་༑༑
ལུས་རྟོགས་དྲན་པ་ནེ་བར་བཞག་ནས་སུ་༑༑ ༼༣༽རེག་པའི་སྐྱེ་མཆེད་དྲུག་ནི་བསྡམས་བྱས་ཏེ་༑༑ གང་ཞིག་རྟག་ཏུ་མཉམ་པར་འཇོག་བྱེད་པ་༑༑་དེ་བདག་ཉིད་ཀྱིས་མྱ་ངན་འདས་པ་རྟོགས་༑༑༢
གང་ཞིག་རྟག་ཏུ་རྣམ་པ་ཐམས་ཅད་དུ་༑༑་ལུས་རྟོགས་དྲན་པ་ཉེ་བར་འཇོག་བྱེད་པ་༑༑ བདག་ཉིད་མེད་ཅིང་བདག་གིར་འཛིན་པ་མེད་༑༑ ༼༤༽བདག་ཏུ་མི་འགྱུར་བདག་གིར་འཛིན་མི་འགྱུར་༑༑ དེ་ལྟར་དགེ་སློང་མཉམ་འཇོག་མྱུར་དུ་ནི་༑༑་ཡུལ་ལ་སྲེད་པ་དག་ལས་རྒལ་བར་འགྱུར་༑༑༣
གང་ཞིག་དྲན་དང་ཤེས་བཞིན་མཉམ་འཇོག་དང་༑༑་དགའ་དང་རབ་ཏུ་དང་བས་དུས་དུས་སུ་༑༑ ཆོས་འདི་ལ་སྤྱོད་མེལ་ཙེ་བྱེད་པ་དེ་༑༑ ༼༥༽སྐྱེ་རྒ་རྣམས་ལས་རྒལ་བར་འགྱུར་ཞེས་གསུང་༑༑༤
དེ་ལྟར་རྟག་ཏུ་མེལ་ཙེ་བྱེད་སྟེན་ཅིང་༑༑་དགེ་སློང་མཁས་པ་དྲན་ལྡན་བརྩོན་པ་ཡིས་༑༑ སྐྱེ་བ་ཀུ་དུ་སྦྱོར་བ་སྤངས་ནས་སུ་༑༑་དེས་ནི་འདི་ལ་མྱ་ངན་འདས་པ་འཐོབ་༑༑༥
གཉིད་ལོག་དེ་དག་སད་པར་བྱེད་པ་ཡི་༑༑་མེལ་ཙེ་བདག ༼༦༽ལས་ཁྱོད་ཉོན་ཅིག་༑༑ ཉལ་བས་མེལ་ཙེ་བྱེད་སླ་སྟེ་༑༑་མེལ་ཙེ་བྱེད་ལ་འཇིགས་པ་མེད་༑༑༦
མེལ་ཙེ་བྱེད་པར་བརྩོན་པ་དང་༑༑་ཉིན་མཚན་རྗེས་སུ་སློབ་བྱེད་ཅིང་༑༑ འཆི་བ་མེད་ལ་ལྷག་མོས་པའི་༑༑་ཟག་པ་རྣམས་ནི་ཟད་པར་འགྱུར་༑༑༧
གང་ཞིག་ཉིན་དང་མཚན་རྣམས་སུ་༑༑་སངས ༼༧༽རྒྱས་རྗེས་སུ་དྲན་བྱེད་ཅིང་༑༑ གང་དག་སངས་རྒྱས་སྐྱབས་སོང་བ་༑༑་དེ་དག་མི་ཡི་རྙེད་པ་ཡིན་༑༑༨
གང་ཞིག་ཉིན་དང་མཚན་རྣམས་སུ་༑༑་ཆོས་རྣམས་རྗེས་སུ་དྲན་བྱེད་ཅིང་༑༑ གང་དག་ཆོས་ལ་སྐྱབས་སོང་བ་༑༑་དེ་དག་མི་ཡི་རྙེད་པ་ཡིན་༑༑༩
གང་ཞིག་ཉིན་དང་མཚན་རྣམས ༼༢༢༢བ༡༽སུ༑༑་དགེ་འདུན་རྗེས་སུ་དྲན་བྱེད་ཅིང་༑༑ གང་དག་དགེ་འདུན་སྐྱབས་སོང་བ་༑༑་དེ་དག་མི་ཡི་རྙེད་པ་ཡིན་༑༑༡༠
གང་ཞིག་ཉིན་དང་མཚན་རྣམས་སུ་༑༑་སངས་རྒྱས་རྗེས་སུ་དྲན་བྱེད་པ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༡༡
གང་ཞིག ༼༢༽ཉིན་དང་མཚན་རྣམས་སུ་༑༑་ཆོས་རྣམས་རྗེས་སུ་དྲན་བྱེད་པ་༑༑ གོཨཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༡༢
གང་ཞིག་ཉིན་དང་མཚན་རྣམས་སུ་༑༑་དགེ་འདུན་རྗེས་སུ་དྲན་བྱེད་པ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར ༼༣༽འགྱུར་༑༑༡༣
----------
----------
གང་ཞིག་ཉིན་དང་མཚན་རྣམས་སུ་༑༑་ཚུལ་ཁྲིམས་རྗེས་སུ་དྲན་བྱེད་པ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་གྱུར་༑༑༡༤
གང་ཞུག་ཉིན་དང་མཚན་རྣམས་སུ་༑༑་གཏོང་བ་རྗེས་སུ་དྲན་བྱེད་པ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད ༼༤༽པས་སད་པར་འགྱུར་༑༑༡༥
གང་ཞིག་ཉིན་དང་མཚན་རྣམས་སུ་༑༑་ལྷ་ནི་རྗེས་སུ་དྲན་བྱེད་པ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༡༦ གང་ཞིག་ཉིན་དང་མཚན་རྣམས་སུ་༑༑་རྟག་ཏུ་ལུས་རྟོགས་དྲན་བྱེད་པ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར ༼༥༽སད་པས་སད་པར་འགྱུར་༑༑༡༧ གང་ཞིག་ཉིན་དང་མཚན་རྣམས་སུ་༑༑་རྟག་ཏུ་ཏིང་འཛིན་བཞི་དྲན་པ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་གྱུར་༑༑༡༨
གང་ཞིག་ཉིན་དང་མཚན་རྣམས་སུ་༑༑་འཚེ་བ་མེད་ལ་ཡིད་དགའ་བ་༑༑ གཽ་ཏ་མ་ཡི་ཉན་ཐོས་དེ་༑༑ ༼༦༽ལེགས་པར་སད་པས་སད་པར་འགྱུར་༑༑༡༩
གང་ཞིག་ཉིན་དང་མཚན་རྣམས་སུ་༑༑་གནོད་སེམས་མེད་ལ་ཡིད་དགའ་བ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༠ གང་ཞིག་ཉིན་དང་མཚན་རྣམས་སུ་༑༑་བསྒོམ་པ་ལ་ནི་ཡིད་དགའ་བ་༑༑ གཽ་ཏ་མ་ཡི ༼༧༽ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༡
----------
----------
----------
གང་ཞིག་ཉིན་དང་མཚན་རྣམས་སུ་༑༑་སྟོང་པ་ཉིད་ལ་ཡིད་དགའ་བ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༢
གང་ཞིག་ཉིན་དང་མཚན་རྣམས་སུ་༑༑་མཚན་མ་མེད་ལ་ཡིད་དགའ་བ་༑༑ ༼༢༢༣ཨ༡༽གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༣ གང་ཞིག་ཉིན་དང་མཚན་རྣམས་སུ་༑༑་དབེན་པ་ལ་ནི་ཡིད་དགའ་བ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༤ གང་ཞིག་ཉིན་དང་མཚན་རྣམས་སུ་༑༑་ངེས་པར ༼༢༽འབྱུང་ལ་ཡིད་དགའ་བ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༥
གང་ཞིག་ཉིན་དང་མཚན་རྣམས་སུ་༑༑་ཅི་ཡང་མེད་ལ་ཡིད་དགའ་བ་༑༑ གོཨཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༦
----------
གང་ཞིག་ཉིན་དང་མཚན་རྣམས ༼༣༽སུ༑༑་མྱ་ངན་འདས་ལ་ཡིད་དགའ་བ་༑༑ གཽ་ཏ་མ་ཡི་ཉན་ཐོས་དེ་༑༑་ལེགས་པར་སད་པས་སད་པར་འགྱུར་༑༑༢༧
དྲན་པའི་ཚོམས་ཏེ་བཅྭ་ལྔ་པའོ་༑༑
----------
༑༑་བདག་གི་བྱ་བ་བྱ་བའི་དུས་ག་ཡོ་བས་༑༑་དང་པོ་ཁོ་ནར་བྱ་བའི་མེལ་ཙེ་གྱིས་༑༑ བདག་གིས ༼༤༽དང་པོ་དེ་ལྟར་བྱས་ན་ནི་༑༑་བྱ་བ་བྱ་བའི་དུས་ལྟར་ཟད་འདོད་ཅིང་༑༑༡
ཇི་ལྟར་འདོད་པ་དེ་བཞིན་འབྱོར་འགྱུར་བར་༑༑་དེ་ཡི་རང་བཞིན་ང་ཡིས་མཐོང་བས་ན་༑༑ ཇི་སྲིད་དོན་ནི་ཕུན་སུམ་ཚོགས་འགྱུར་བ་༑༑་དེ་སྲིད་པར་དུ་མི་ཡིས་བསྒྲིམ་པར་གྱིས་༑༑༢
བསྒྲིམ་ཞིང་བརྩོན་པར་བྱ་བ ༼༥༽ཡིས༑༑་བདག་ཉིད་གླིང་དུ་འགྱུར་བར་བྱ་༑༑ མགར་བ་ཡིས་ནི་དབུལ་བཞིན་དུ་༑༑་རང་གི་དྲི་མ་སྦྱང་བར་གྱིས་༑༑ དྲི་མ་སྦྱངས་པ་སྐྱོན་མི་འབྱུང་༑༑་ཕྱི་ནས་སྐྱེ་དང་རྒ་མི་འཐོབ་༑༑༣
ངོ་ཚ་མིན་ལ་ངོ་ཚ་ཞིང་༑༑་ངོ་ཚ་བ་ལ་ངོ་མི་ཚེ་༑༑ མི་འཇིགས་པ་ལ་འཇིགས་ལྟ་དང་༑༑་འཇིགས ༼༦༽ལ་མི་འཇིགས་ལྟ་བ་ཡི་༑༑ ལོག་པར་ལྟ་བ་བླངས་པ་ཡིས་༑༑་སེམས་ཅན་ངན་འགྲོར་འགྲོ་བར་འགྱུར་༑༤
འདི་ན་གང་སྔོན་བག་མེད་ལས་༑༑་ཕྱི་ནས་བག་དང་ལྡན་གྱུར་ཏེ་༑༑ སྤྲིན་བྲལ་ཉི་མ་ཟླ་བ་ལྟར་༑༑་འཇིག་རྟེན་འདི་ན་ཀུན་ནས་གསལ་༑༑༥
འདི་ན་གང་སྔོན་བག་མེད་ལས་༑༑ ༼༧༽ཕྱི་ནས་བག་དང་ལྡན་གྱུར་ཏེ་༑༑ འཇིག་རྟེན་འདི་ན་སྲེད་པ་ལས་༑༑་དྲན་པ་ལེགས་པར་འདའ་བར་འགྱུར་༑༑༦
གང་ཞིག་གཞོན་ནུར་རབ་བྱུང་ནས་༑༑་སངས་རྒྱས་བསྟན་ལ་འཇུག་པ་དེ་༑༑ སྤྲིན་བྲལ་ཉི་མ་ཟླ་བ་ལྟར་༑༑་འཇིག་རྟེན་འདི་ན་ཀུན་ནས་གསལ་༑༑༧
གང་ཞིག་གཞོན ༼༢༢༣བ༡༽ནུར་རབ་བྱུང་ནས་༑༑་སངས་རྒྱས་བསྟན་ལ་འཇུག་པ་དེ་༑༑ འཇིག་རྟེན་འདི་ན་སྲེད་པ་ལས་༑༑་དྲན་པས་ལེགས་པར་འདའ་བར་འགྱུར་༑༑༨
གང་ཞིག་སྡིག་པའི་ལས་བྱས་པ་༑༑་དགེ་བས་འགེབས་པར་བྱེད་པ་དེ་༑༑ སྤྲིན་བྲལ་ཉི་མ་ཟླ་བ་ལྟར་༑༑་འཇིག་རྟེན་འདི་ན་ཀུན་ནས་གསལ་༑༑༩
༼༢༽གང་ཞིག་སྡིག་པའི་ལས་བྱས་པ་༑༑་དགེ་བས་འགེབས་པར་བྱེད་པ་དེ་༑༑ འཇིག་རྟེན་འདི་ན་སྲེད་པ་ལས་༑༑་དྲན་པས་ལེགས་པར་འདའ་བར་འགྱུར་༑༑༡༠
----------
གང་ཞིག་གསོན་ལ་མི་དགའ་བ་༑༑་དེ་ནི་ཤི་ནའང་མྱ་ངན་མེད་༑༑ བརྟན་པ་གོ་འཕང་མཐོང་བ་དེ་༑༑་མྱ་ངན་དབུས་ནའང ༼༣༽གདུང་མི་འགྱུར་༑༑༡༡
གང་ཞིག་གསོན་ལ་མི་དགའ་བ་༑༑་དེ་ནི་ཤི་ནའང་མྱ་ངན་མེད་༑༑ བརྟན་པ་གོ་འཕངས་མཐོང་བ་དེ་༑༑་གཉེན་འདུན་དབུས་ན་ལམ་མེར་འདུག་༑༑༡༢
དགེ་སློང་དཀར་པོ་བསྒོམ་གྱིས་ལ་༑༑་ནག་པོའི་ཆོས་ནི་རྣམ་པར་སྤོངས་༑༑ ཁྱིམ་ནས་ཁྱིམ་མེད་སོང་ནས་སུ་༑༑ ༼༤༽སྤྱོད་ཡུལ་དབེན་པ་གང་ཡིན་པ་༑༑ དེ་ལ་མངོན་པར་དགའ་བསླབ་ཅིང་༑༑་འདོད་པ་ཅི་ཡང་མེད་པར་སྤངས་༑༑༡༣
རྟག་ཏུ་སྙིང་པོ་དག་པ་དང་༑༑་རྟག་ཏུ་གསོ་སྦྱོང་དག་པ་དང་༑༑ གཙང་མའི་ལས་ནི་དག་པ་དེའི་༑༑་བརྟུལ་ཞུགས་ཕུན་སུམ་ཚོགས་པར་འགྱུར་༑༑༡༤
ཞིང་གི་སྐྱོན ༼༥༽ནི་རྩྭ་ཡིན་ལྟར་༑༑་སྐྱེ་དགུ་འདི་ལ་འདོད་ཆགས་སྐྱོན་༑༑ དེ་བས་འདོད་ཆགས་བྲལ་རྣམས་ལ་༑༑་བྱིན་ན་འབྲས་བུ་ཆེན་པོར་འགྱུར་༑༑༡༥
ཞིང་གི་སྐྱོན་ནི་རྩྭ་ཡིན་ལྟར་༑༑་སྐྱེ་དགུ་འདི་ལ་ཞེ་སྡང་སྐྱོན་༑༑ དེ་བས་ཞེ་སྡང་བྲལ་རྣམས་ལ་༑༑་བྱིན་ན་འབྲས་བུ་ཆེན་པོར་འགྱུར་༑༑༡༦
ཞིང་གི ༼༦༽སྐྱོན་ནི་རྩྭ་ཡིན་ལྟར་༑༑་སྐྱེ་དགུ་འདི་ལ་གཏི་མུག་སྐྱོན་༑༑ དེ་བས་གཏི་མུག་བྲལ་རྣམས་ལ་༑༑་བྱིན་ན་འབྲས་བུ་ཆེན་པོར་འགྱུར་༑༑༡༧
ཞིང་གི་སྐྱོན་ནི་རྩྭ་ཡིན་ལྟར་༑༑་སྐྱེ་དགུ་འདི་ལ་ང་རྒྱལ་སྐྱོན་༑༑ དེ་བས་ང་རྒྱལ་བྲལ་རྣམས་ལ་༑༑་བྱིན་ན་འབྲས་བུ་ཆེན་པོར་འགྱུར་༑༑༡༨
ཞིང་གི ༼༧༽སྐྱོན་ནི་རྩྭ་ཡིན་ལྟར་༑༑་སྐྱེ་དགུ་འདི་ལ་ཆགས་བ་སྐྱོན་༑༑ དེ་བས་ཆགས་དང་བྲལ་རྣམས་ལ་༑༑་བྱིན་ན་འབྲས་བུ་ཅེན་པོར་འགྱུར་༑༑༡༩
ཞིང་གི་སྐྱོན་ནི་རྩྭ་ཡིན་ལྟར་༑༑་སྐྱེ་དགུ་འདིལ་སྲེད་པ་སྐྱོན་༑༑ དེ་བས་སྲེད་དང་བྲལ་རྣམས་ལ་༑༑་བྱིན་ན་འབྲས་བུ་ཆེན་པོར་འགྱུར་༑༑༢༠
དྲུག ༼༢༢༤ཨ༡༽པ་བདག་པོ་རྒྱལ་པོ་སྟེ་༑༑་ཆགས་པར་གྱུར་ན་ཆགས་ཅན་ཡིན་༑༑ མ་ཆགས་གྱུར་ན་མ་ཆགས་ཡིན་༑༑་ཆགས་པ་བྱིས་པ་ཞེས་བརྗོད་དོ་༑༑༢༡
འདོད་ཆགས་ཞེ་སྡང་ང་རྒྱལ་དང་༑༑་འཆབ་པ་གང་དུ་གནས་པ་ཡི་༑༑ གྲོང་ཁྱེར་རུས་པའི་ར་བ་ཅན་༑༑་ཤ་དང་ཁྲག ༼༢༽གིས་ཞལ་ཞལ་བྱས་༑༑༢༢
རྒྱུ་ཡིས་ཀུན་ནས་བསླང་བ་ལས་བྱུང་སྡུག་བསྔལ་ཅན་༑༑་དེ་མ་མཐོང་ན་དེར་ནི་དེ་དག་འཆིང་འགྱུར་ཞིང་༑༑ དེ་དག་རྟོགས་ན་ཆུ་བོ་རྣམས་ནི་རབ་ཏུ་སྤོང་༑༑་ཕྱི་རོལ་པ་ལ་ཆགས་པ་དེ་དག་སྤོང་བ་མེད་༑༑༢༣
སིལ་བུའི་ཚོམས་ཏེ་བཅུ་དྲུག ༼༣༽པའོ་༑༑
----------
༑༑་དེ་དག་ཁྱིམ་ལ་མི་དགའ་བར་༑༑་དྲན་དང་ལྡན་པ་འབད་པ་ཡིས་༑༑ ངང་པས་མཚོ་ངན་སྤོང་བ་ལྟར་༑༑་དེ་དག་ཁྱིམ་སྤངས་ཆུ་བོ་རྒལ་༑༑༡
བརྟན་པ་འཇིག་རྟེན་གེས་བྱུང་ནས་༑༑་བདུད་ཀྱི་སྡེ་རྣམས་རབ་བཅོམ་སྟེ་༑༑ ཉི་མའི་ལམ་ནས ༼༤༽ངང་པ་ལྟར་༑༑་རྫུ་འཕྲུལ་གྱིས་ནི་མཁའ་ལ་འགྲོ་༑༑༢
ཚངས་པར་སྤྱོད་པ་མ་སྤྱད་ཅིང་༑༑་གཞོན་ནུར་ནོར་ནི་མ་རྙེད་པ་༑༑ མཚོ་ངན་ཉ་ཉུང་ངོགས་དག་ན་༑༑་ཆུ་སྐྱར་རྒན་སེམས་བཞིན་དུ་འགྱུར་༑༑༣
ཚངས་པར་སྤྱོད་པ་མ་སྤྱད་ཅིང་༑༑་གཞོན་ནུར་ནོར་ནི་མ་རྙེད་པ་༑༑ སྔན ༼༥༽ཆད་བྱས་པ་རྗེས་དྲན་ཞིང་༑༑་ལུས་བསྐུམས་ནས་ནི་ཉལ་བར་འགྱུར་༑༑༤
སྡིག་པ་ཆུང་བྱས་བདག་ཉིད་ཀྱི་༑༑་ཕྱི་བཞིན་མི་འོང་མ་སེམས་ཤིག་༑༑ ཆུ་ཡི་ཐིགས་པ་ལྷུང་བ་ཡིས་༑༑་བུམ་ཆེན་གང་བ་ཇི་བཞིན་དུ་༑༑ ཆུང་ཟད་ཆུང་ཟད་བསགས་པ་ཡི་༑༑་སྡིག་པས་བྱིས་པ ༼༦༽གང་བར་འགྱུར་༑༑༥
དགེ་བ་ཆུང་བྱས་བདག་ཉིད་ཀྱི་༑༑་ཕྱི་བཞིན་མི་འོད་མ་སེམས་ཤིག་༑༑ ཆུ་ཡི་ཐིགས་པ་ལྷུང་བ་ཡིས་༑༑་བུམ་ཆེན་གང་བ་ཇི་བཞིན་དུ་༑༑ ཆུང་ཟད་ཆུང་ཟད་བསགས་པ་ཡི་༑༑་དགེ་བས་བརྟན་པ་གང་བར་འགྱུར་༑༑༦
གང་ཞིག་རགས་བརྩིགས་མཚོ ༼༧༽ངན་སྔངས་༑༑་རྒྱ་མཚོའི་ཆུ་བོ་རྒས་འདོད་པ་༑༑ སྐྱེ་བོས་གཟིངས་ནི་བཅས་ནས་ཀྱང་༑༑་སྐྱེ་བོ་མཁས་པ་རྒལ་བར་བྱེད་༑༑༧
རྒལ་ནས་སངས་རྒྱས་བཅོམ་ལྡན་འདས་༑༑་བྲམ་ཟེ་སྒམ་སར་གནས་པར་མཛད་༑༑ དེ་ལ་དགེ་སློང་ཁྲུས་བྱེད་ཅིང་༑༑་ཉན་ཐོས་རྣམས་ཀྱིས ༼༢༢༤བ༡༽གཟིངས་ཀྱང་བཅས་༑༑༨ ཇི་ལྟར་མཚོ་ཆེན་ཟབ་མོ་དག་༑༑་རབ་ཏུ་མནམ་དང་རྙོག་མེད་ལྟར་༑༑ དེ་བཞིན་མཁས་པ་རང་དང་བས་༑༑་འདི་ནི་ཆོས་ནི་ཉན་པར་བྱེད་༑༑༩
འདི་ལྟར་ཀུན་ན་ཆུ་ཡོད་པས་༑༑་སུ་ཞིག་ཚོལ་ཞིང་རྒྱུ་བྱེད་དེ་༑༑ ཁྲོན་པའི་ཆུ་ལྟ་ཅི་ཞིག་དགོས་༑༑ ༼༢༽སྲེད་པ་རྩ་ནས་གཅད་པར་གྱིས་༑༑༡༠
བཙོ་བླག་མཁན་དག་ཆུས་འཁྲུ་ཞིང་༑༑་མདའ་མཁན་མེས་ནི་སྲོང་བ་དང་༑༑ ཤིང་མཁན་ཤིང་ལ་འཇོག་སྦྱོར་ལྟར་༑༑་མཁས་པས་བདག་ཉིད་གདུལ་བར་བྱ་༑༑༡༡
----------
ནམ་མཁའ་ལྟ་བུར་ཆགས་མེད་ཅིང་༑༑་སྒོ་ཐེམ་ལྟ་བུར ༼༣༽ག་ཡོ་བ་མེད་༑༑ རྙོག་པ་ཅན་གྱི་མཚོ་ལྟ་བུར་༑༑་མཁས་པ་འཁོར་བ་ལ་མི་དགའ་༑༑༡༢
ཆུའི་ཚོམས་ཏེ་བཅུ་བདུན་པའོ་༑༑
----------
༑༑་ལྷར་བཅས་གཤིན་རྗེའི་འཇིག་རྟེན་འདི་༑༑་ས་སྟེངས་ལས་རྒྱལ་གང་ཞིང་ལགས་༑༑ མེ་ཏོག་ལྟ་བུར་རབ་འདོད ༼༤༽པའི༑༑་ཆོས་བཞི་ལེགས་པར་སྟོན་མཁས་གང་༑༑༡
ལྷར་བཅས་གཤིན་རྗེའི་འཇིག་རྟེན་འདི་༑༑་ས་སྟེངས་ལས་རྒྱལ་སློབ་པ་ཡི་༑༑ མེ་ཏོག་ལྟ་བུར་རབ་འདོད་པའི་༑༑་ཆོས་བཞི་ལེགས་པར་སྟོན་མཁས་དེ་༑༑༢
ནགས་ལ་ལས་ལས་ནི་འཇིགས་སྐྱེས་ཕྱིར་༑༑ ༼༥༽ནགས་ཚལ་གཅད་ཀྱི་ཤིང་མ་ཡིན་༑༑ ནགས་དང་ནགས་སྦྱོར་ཆོད་ཅིག་དང་༑༑་དགེ་སྦྱོང་མྱ་ངན་འདའ་བར་འགྱུར་༑༑༣
གལ་ཏེ་ནགས་སྦྱོར་མ་བཅད་ན་༑༑་ཕྲ་རབ་ཀྱིས་ཀྱང་མི་རྣམས་སྐྱེ་༑༑ མ་དྲུང་ནུ་ཞོ་འདོད་བེའུ་ལྟར་༑༑་དེ་ཡིས་ཡིད་ནི་རབ་ཏུ་འཆིང་༑༑༤
ལག་པས ༼༦༽སྟོན་ཀའི་པད་མ་ལྟར་༑༑་བདག་ལ་དགའ་བ་བཅད་ནས་སུ་༑༑ རྒྱལ་གསུངས་མྱ་ངན་འདས་པའི་ཕྱིར་༑༑་ཞི་བའི་ལམས་ཉིད་བསྐྱེད་པར་གྱིས་༑༑༥
ཇི་ལྟར་མེ་ཏོག་ཡིད་འོང་བ་༑༑་ཁ་དོག་བཟང་ཡང་དྲི་མེད་ལྟར་༑༑ དེ་བཞིན་ལེགས་པར་གསུངས་པའི་ཚིག་༑༑་འབྲས་བུ ༼༧༽མེད་པར་མ་བྱེད་ཅིག་༑༑༦
ཇི་ལྟར་མེ་ཏོག་ཡིད་འོང་བ་༑༑་ཁ་དོག་བཟང་ཞིང་དྲི་ཞིམ་ལཏར་༑༑ དེ་བཞིན་ལེགས་པར་གསུངས་པའི་ཚིག་༑༑་འབྲས་བུ་ཡོད་པ་ཉིད་དུ་གྱིས་༑༑༧
ཇི་ལྟར་བུང་བ་མེ་ཏོག་གི་༑༑་ཁ་དོག་དྲི་ལ་མི་གནོད་པར་༑༑ ཁུ་བ་བཞིབས་ནས་འཕུར་བ་ལྟར་༑༑་དེ་བཞིན་ཐུབ་པ་གྲོང་དུ་རྒྱུ་༑༑༨
གཞན་གྱི་སྐྱོན་ལ་མི་བརྟག་ཅིང་༑༑་གཞན་གྱི་བྱས་དང་མ་བྱས་མིན་༑༑ བདག་ཉིད་ཀྱིས་ནི་རིགས་པ་དང་༑༑་མི ༼༢༢༥ཨ༡༽རིགས་པ་ལ་བརྟག་པར་བྱ་༑༑༩
----------
----------
ཇི་ལྟར་ཕྱག་དར་ཕྱུང་པོ་དག་༑༑་མི་གཙང་ཆུ་ནི་མེད་འདི་ལས་༑༑ པད་མ་ཁ་བྱེ་གཙང་བ་དང་༑༑་དྲི་ཞིམ་ཡིད་འོང་རབ་སྐྱེས་ལྟར་༑༑༡༠
དེ་བཞིན་སོ་སོ་སྐྱེ་བོ་དག་༑༑་ལྡོངས་གྱུར་ཕྱག་དར་ཕུང་འདི་ལས་༑༑ རྫོགས་སངས་རྒྱས ༼༢༽ཀྱི་ཉན་ཐོས་དག་༑༑་ཤེས་རབ་ཀྱིས་ནི་གསལ་བ་འབྱུང་༑༑༡༡ ཇི་ལྟར་མེ་ཏོག་ཕུང་པོ་ལས་༑༑་མེ་ཏོག་ཕྲེང་རྒྱུད་མང་བྱེད་ལྟར་༑༑ དེ་བཞིན་མིར་ནི་སྐྱེས་པ་ཡིས་༑༑་དགེ་བ་ཕལ་ཆེན་རྣམས་ཀྱང་བྱ་༑༑༡༢ ཇི་ལྟར་དབྱར་ཀ་བ་ཀུ་ལའི་༑༑་མེ་ཏོག་རབ་ཏུ་རྣམ་འབྲུལ་ལྟར་༑༑ དེ་བཞིན ༼༣༽དགེ་སློང་འདོད་ཆགས་དང་༑༑་ཞེ་སྡང་གཏི་མུག་སྤང་བར་གྱིས་༑༑༡༣
མི་ཡི་ཡིད་ལ་རྣམ་ཆགས་དང་༑༑་མེ་ཏོག་བཞིན་དུ་རབ་བསགས་པ་༑༑ འཆི་བདག་གིས་ནི་བླངས་ནས་འགྲོ་༑༑་ཉལ་འགྲོ་ཆུ་བོས་བདས་པ་བཞིན་༑༑༡༤
མི་ཡི་ཡིད་ལ་རྣམ་ཆགས་དག་༑༑་མེ་ཏོག ༼༤༽བཞིན་དུ་རབ་བསགས་པ་༑༑ འདོད་པ་རྣམས་ཀྱིས་མི་ངོམས་ཤིང་༑༑་འཆི་བདག་གིས་ནི་དབང་དུ་བྱེད་༑༑༡༥
མི་ཡི་ཡིད་ལ་རྣམ་ཆགས་དག་༑༑་མེ་ཏོག་བཞི་དུ་རབ་བསགས་པ་༑༑ ལོངས་སྤྱོད་སྐྱེ་བར་མི་འགྱུར་ཞིང་༑༑་འཆི་བདག་གིས་ནི་བདང་དུ་བྱེད་༑༑ ༼མི་ཡི་ཡིད ༼༥༽ལ་རྣམ་ཆགས་དག་༑༑་མེ་ཏོག་བཞིན་དུ་རབ་བསགས་པ་༑༑ བྱ་བ་མཐར་ནི་མ་ཕྱིན་པར་༑༑་འཆི་བདག་གིས་ནི་དབང་དུ་བྱེད་༑༑༽༡༦
ལུས་འདི་བུང་བ་འདྲ་བར་རྟོགས་བྱས་ཤིང་༑༑་དེ་བཞིན་ཆོས་རྣམས་སྨིག་རྒྱུ་འདྲར་ཤེས་ནས་༑༑ བདུད་ཀྱི་མེ་ཏོག་མཆོག་ནི་འདིར ༼༦༽གཅོད་པ་༑༑་འཆི་བདག་རྒྱལ་པོས་བལྟར་ཡང་མེད་པར་འགྲོ་༑༑༡༧
----------
འཇིག་རྟེན་འདི་དག་བུང་བ་འདྲར་རྟོགས་ཤིང་༑༑་དེ་བཞིན་ཆོས་རྣམས་སྨིག་རྒྱུ་འདྲར་ཤེས་ནས་༑༑ བདུད་ཀྱི་མེ་ཏོག་མཆོག་ནི་འདིར་གཅོད་པ་༑༑་འཆི་བདག་རྒྱལ་པོས་བལྟར་ཡང་མེད་པར་འགྲོ་༑༑༡༨ ༼༧༽ལུས་འདི་དབུ་བ་འདྲ་བར་རྟོགས་བྱས་ཤིང་༑༑་དེ་བཞིན་ཆོས་རྣམས་སྨིག་རྒྱུ་འདྲར་ཤེས་ནས་༑༑ བདུད་ཀྱི་མེ་ཏོག་མཆོག་ནི་འདིར་གཅོད་པ་༑༑་འཆི་བདག་རྒྱལ་པོས་བལྟར་ཡང་མེད་པར་འགྲོ་༑༑༡༩
འཇིག་རྟེན་འདི་དག་བུ་བ་འདྲར་རྟོགས་ཤིང་༑༑་དེ་བཞིན་ཆོས་རྣམས ༼༢༢༥བ༡༽སྨིག་རྒྱུ་འདྲར་ཤེས་ནས་༑༑ བདུད་ཀྱི་མེ་ཏོག་མཆོག་ནི་འདིར་གཅོད་པ་༑༑་འཆི་བདག་རྒྱལ་པོས་བལྟར་ཡང་མེད་པར་འགྲོ་༑༑༢༠
སྲིད་པ་ཨུ་དུམ་བཱ་རཱི་མེ་ཏོག་ལྟར་༑༑་སྙིང་པོ་མེད་པར་སེམས་པའི་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས ༼༢༽པགས་རྙིང་རྗེ་བ་བཞིན་༑༑༢༡
ཆུ་སྐྱེས་རྩ་བའི་མེ་ཏོག་ཆུ་གནས་ལྷའི་༑༑་འདོད་ཆགས་མ་ལུས་གཅོད་བྱེད་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༢༢
ཆུ་སྐྱེས་རྩ་བའི་མེ་ཏོག་ཆུ་གནས་ལྟའི་༑༑་ཞེ་སྡང་མ་ལུས ༼༣༽གཅོད་བྱེད་དགེ་སློང་དང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༢༣
ཆུ་སྐྱེས་རྩ་བའི་མེ་ཏོག་ཆུ་གནས་ལྟའི་༑༑་གཏི་མུག་མ་ལུས་གཅོད་བྱེད་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས ༼༤༽རྙིང་རྗེ་བ་བཞིན་༑༑༢༤
ཆུ་སྐྱེས་རྩ་བའི་མེ་ཏོག་ཆུ་གནས་ལྟའི་༑༑་ང་རྒྱལ་མ་ལུས་གཅོད་བྱེད་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྤྲུལ་རྒས་པགས་སྙིང་རྗེ་བ་བཞིན་༑༑༢༥
ཆུ་སྐྱེས་རྩ་བའི་མེ་ཏོག་ཆུ་གནས་ལྷའི་༑༑་ཆགས་པ་མ་ལུས་གཅོད་བྱེད་དགེ་སློང ༼༥༽གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༢༦
ཆུ་སྐྱེས་རྩ་བའི་མེ་ཏོག་ཆུ་གནས་ལྟའི་༑༑་སྲེད་པ་མ་ལུས་གཅོད་བྱེད་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྤྲུལ་རྒས་པགས་སྙིང་རྗེ་བ་བཞིན་༑༑༢༧
མེ་ཏོག ༼༦༽གི་ཚོམས་ཏེ་བཅྭ་བརྒྱད་པའོ་༑༑
----------
༑༑་ཇི་ལྟར་རྟ་བཟངས་ལྕག་གིས་གཞུས་པ་ན་༑༑་སྐྲག་ཅིང་ཤུགས་དྲག་འགྲོ་བྱེད་ཇི་བཞིན་དུ་༑༑ དད་པ་ཚུལ་ཁྲིམས་ཏིང་འཛིན་ལྡན་པ་དང་༑༑་ཆོས་རྣམས་རྣམ་པར་གཏན་ལ་འབེབས་ལྡན་ཞིང་༑༑ དབང་པོ་མཉམ ༼༧༽བཞག་བཟོད་ལྡན་འགྲོགས་བདེ་བ་༑༑་སྐྱོབ་པ་དེ་རྣམས་སྲེད་པ་མ་ལུས་སྤོང་༑༑༡
ཇི་ལྟར་རྟ་བཟངས་ལྕག་གིས་གཞུས་པ་ན་༑༑་སྐྲག་ཅིང་ཤུགས་དྲག་འགྲོ་བྱེད་ཇི་བཞིན་དུ་༑༑ དད་པ་ཚུལ་ཁྲིམས་ཏིང་འཛིན་ལྡན་པ་དང་༑༑་ཆོས་རྣམས་རྣམ་པར་གཏན་ལ་འབེབས་ལྡན ༼༢༢༦ཨ༡༽ཞིང་༑༑ རིག་དང་རྐང་པར་ལྡན་ཞིང་དྲན་ལྡན་པའི་༑༑་སྐྱོབ་རྣམས་སྡུག་བསྔལ་མ་ལུས་སྤོང་བར་མཛད་༑༑༢
འདུལ་སྦྱོང་བྱེད་པས་ལེགས་བཏུལ་རྟ་ལྟ་བུར་༑༑་གང་ཞིག་དབང་པོ་ལེགས་པར་སྡོམ་པ་ཡིས་༑༑ ཁྲོ་བ་སྤོང་ཞིང་ཟག་པ་ཟད་བྱེད་པ་༑༑་ཐུབ་དེ་རྣམས ༼༢༽ཀྱིས་ལྷ་ཡི་བར་དུ་མྱོང་༑༑
བག་ཡོད་པ་ཡིས་བག་མེད་དང་༑༑་མི་ཉལ་མང་པོས་གཉིད་ལོག་དང་༑༑ རྟ་བཟངས་ཀྱིས་ནི་རྟ་རྒོད་ལྟར་༑༑་ཤིན་ཏུ་མཁས་པས་སྤངས་ནས་འགྲོ་༑༑༣
རྟ་བཟང་ལ་ནི་ལྕག་བཞིན་དུ་༑༑་གང་ཞིག་ངོ་ཚ་ཤེས་སྟེན་ཅིང་༑༑ ཤེས་རབ་ལེགས་པར ༼༣༽མཉམ་བཞག་པ་༑༑་དེས་ནི་སྡིག་པ་སེལ་བར་བྱེད་༑༑༤
དུལ་བ་འདུན་སར་འགྲོ་བྱེད་ཅིང་༑༑་དུལ་བ་རྒྱལ་པོ་ལྷག་པར་ཞོན་༑༑ གང་ཞིག་ཚིག་ངན་བཟོད་བྱེད་པ་༑༑་དུལ་བ་མི་ཡི་ནང་ན་མཆོག་༑༑༥
གླང་པོའི་ནང་ན་གླང་ཆེན་དང་༑༑་སིན་དུའི་ཅང་ཤེས་རྟ་དང་ནི་༑༑ དྲེའུ་འདུལ ༼༤༽བྱེད་པ་གང་ཡིན་པ་༑༑་དེ་བས་བདག་ཉིད་འདུལ་བ་མཆོག་༑༑༦
བདག་ཉིད་ལེགས་འདུལ་གང་ཡིན་པའི་༑༑་མཁས་དས་ཞི་བ་ཐོབ་འགྱུར་གྱི་༑༑ བཞོན་པ་དེ་དག་རྣམས་ཀྱིས་ནི་༑༑་ས་དེ་མངོན་པར་འཐོབ་མི་སྲིད་༑༑༧
གླང་པོའི་ནང་ན་གླང་ཆེན་དང་༑༑་སིན་དུའི་ཅང་ཤེས ༼༥༽རྟ་དང་ནི་༑༑ དྲེའུ་འདུལ་བྱེད་པ་གང་ཡིན་པ་༑༑་དེ་བས་བདག་ཉིད་འདུལ་བ་མཆོག་༑༑༨
བདག་ཉིད་ལེགས་འདུལ་དྲན་ལྡན་གང་༑༑་དེས་ནི་སྡུག་བསྔལ་མཐར་ཕྱིན་གྱི་༑༑ བཞོན་པ་དེ་དག་རྣམས་ཀྱིས་ནི་༑༑་ས་དེ་མངོན་པར་འཐོབ་མི་སྲིད་༑༑༩
གླང་པོའི་ནང་ན་གླང་ཆེན་དང་༑༑ ༼༦༽སིན་དུའི་ཅང་ཤེས་རྟ་དང་ནི་༑༑ དྲེའུ་འདུལ་བྱེད་པ་གང་ཡིན་པ་༑༑་དེ་བས་བདག་ཉིད་འདུལ་བ་མཆོག་༑༑༡༠
བདག་ཉིད་ལེགས་འདུལ་དྲན་ལྡན་གང་༑༑་དེས་ནི་འགྲོ་རྣམས་སྤོང་འགྱུར་གྱི་༑༑ བཞོན་པ་དེ་དག་རྣམས་ཀྱིས་ནི་༑༑་ས་དེ་མངོན་པར་འཐོབ་མི་སྲིད་༑༑༡༡
གླང་པོའི་ནང་ན ༼༧༽གླང་ཆེན་དང་༑༑་སིན་དུའི་ཅང་ཤེས་རྟེ་དང་ནི་༑༑ དྲེའུ་འདུལ་བྱེད་པ་གང་ཡིན་པ་༑༑་དེ་བས་བདག་ཉིད་འདུལ་བ་མཆོག་༑༑༡༢
བདག་ཉིད་ལེགས་འདུལ་གང་ཡིན་དེས་༑༑་འཆིང་བ་བཅད་ནས་འགྲོ་འགྱུར་གྱི་༑༑ བཞོན་པ་དེ་དག་རྣམས་ཀྱིས་ནི་༑༑་ས་དེ་མངོན་པར་འཐོབ་མི ༼༢༢༦བ༡༽སྲིད་༑༑༡༣
གླང་པོའི་ནང་ན་གླང་ཆེན་དང་༑༑་སིན་དུའི་ཅང་ཤེས་རྟ་དང་ནི་༑༑ དྲེའུ་འདུལ་བྱེད་གང་ཡིན་པ་༑༑་དེ་བས་བདག་ཉིད་འདུལ་བ་མཆོག་༑༑༡༤
བདག་ཉིད་ལེག་འདུལ་གང་ཡིན་དེས་༑༑་སྡུག་བསྔལ་ཀུན་ལས་རབ་གྲོལ་གྱི་༑༑ བཞོན་པ་དེ་ད་རྣམས་ཀྱིས་ནི་༑༑་ས་ད་མངོན་པར་འཐོབ་མུཨི་སྲིད་༑༑༡༥
གླང་པོའི་ནང་ན་གླང་ཆེན་དང་༑༑་སིན་དུའི་ཅང་ཤེས་རྟ་དང་ནི་༑༑ དྲེའུ་འདུལ་བྱེད་གང་ཡིན་པ་༑༑་དེ་བས་བདག་ངིད་འདུལ་བ་མཆོག་༑༑༡༦
བདག་ཉིད་ལེགས་འདུལ་གང་ཡིན་དེས་༑༑་ཀུན་འབྱོར་མ་ལུས་སྤོང་འགྱུར་གྱི་༑༑ བཞོན་པ་དེ་དག་རྣམས་ཀྱིས་ནི་༑༑་ས་དེ་མȯན་པར་འཐོབ་མི་སྲིད་༑༑༡༧
གླང་པོའི་ནང་ན་གླང་ཆེན་དང་༑༑་སིན་དུའི་ཅང་ཤེས་རྟ་དང་ནི་༑༑ དྲེའུ་འདུལ་བྱེད་གང་ཡིན་པ་༑༑་དེ་བས་བདག་ཉིད་འདུལ་བ་མཆོག་༑༑༡༨
བདག་ཉིད་ལེགས་འདུལ་གང་ཡིན་དེས་༑༑་མྱ་ངན་འདས་གང་འགྲོ་འགྱུར་གྱི་༑༑ བཞོན་པ་དེ་དག་རྣམས་ཀྱིས་ནི་༑༑་ས་དེ་མངོན་པར་འཐོབ་མི་སྲིད་༑༑༡༩
འདུལ་སྦྱོང་བྱེད་པས་རྟ་བཟང་ལྟར་༑༑་བདག་ཉིད་ཁོ་ན་གདུལ་བར་བྱ་༑༑ བདག་ཉིད་ལེགས་པར་འདུལ་བ་ཡིས་༑༑་སྡུག་བསྔལ་རྣམས་ཀྱི་ཕ་མཐར་ཕྱིན་༑༑༢༠
བདག་ཉིད་ཁོ་ན་བདག་གི་མགོན་༑༑་བདག་ཉིད་བདག་གི་སྐྱབས་ཡིན་པས་༑༑ འདུལ་སྦྱོང་བྱེད་པས ༼༢༽རྟ་བཟངས་ལྟར་༑༑་དེ་བས་བདག་ཉིད་གདུལ་བར་བྱ་༑༑༢༡
རྟ་ཡི་ཚོམས་ཏེ་བཅུ་དགུ་པའོ་༑༑
----------
༑༑་ཁྲོ་བ་སྤངས་ཤིང་ང་རྒྱལ་རྣམ་སྤངས་ན་༑༑་ཀུན་སྦྱོར་ཀུན་ལས་ཤིན་ཏུ་འདའ་འགྱུར་ཞིང་༑༑ མིང་དང་གཟུགས་ལ་ཆགས་པ་མེད་དེ་དག་༑༑་ཅི་ཡང་མེད ༼༣༽པས་ཆགས་པའི་རྗེས་མི་ལྟུང་༑༑༡
སྐྱེས་མ་ཐག་ཏུ་ཁྲོ་བ་སྤོངས་༑༑་སྐྱེས་ནས་འདོད་ཆགས་སྤང་བར་གྱིས་༑༑ བརྟན་པས་མ་རིག་རབ་ཏུ་སྤང་༑༑་བདེན་པ་མཐོང་ན་བདེ་བར་འགྱུར་༑༑༢
ཁྲོ་བ་སྤངས་ན་བདེ་བར་ཉལ་༑༑་ཁྲོ་བ་སྤངས་ན་གདུང་མི་འགྱུར་༑༑ དགེ་སློང་ཁྲོ་བ ༼༤༽བདེ་འཇོམས་པའི་༑༑་དུག་གི་རྩ་བ་ཆོམ་ཤིག་དང་༑༑༣
འཕགས་པ་རྣམས་ཀྱིས་བསྔགས་འགྱུར་ཞིང་༑༑་དེ་བཅོམ་པ་ཡིས་མྱ་ངན་མེད་༑༑ གང་ཁྲོས་བདག་གིས་ལེགས་བྱས་ཀྱི་༑༑་མ་ལེགས་མིན་ཞེས་རབ་སྨྲ་བ་༑༑ དེ་ནི་ཁྲོ་བ་ཞི་འོག་ཏུ་༑༑་མེ་ཡིས་བསྲེགས ༼༥༽བཞིན་གདུང་བར་འགྱུར་༑༑༤
ངོ་ཚ་མེད་ཁྲེལ་མེད་པ་༑༑་ཁྲོ་བ་ཅན་ལ་བརྟུལ་ཞུགས་མེད་༑༑ ཁྲོ་བས་མངོན་པར་ཟིལ་གནོན་པ་༑༑་དེ་ལ་སུ་ཡང་རྟེན་མི་བྱེད་༑༑༥
གང་ཞིག་བྱིས་པའི་མཐུ་སྟོབས་ཅན་༑༑་དེ་ཡི་སྟོབས་ནི་སྟོབས་མེད་ཡིན་༑༑ བྱིས་པ་ཆོས་དང་བྲལ་བ་ལ་༑༑ ༼༦༽བསྒྲུབ་པར་བྱ་བ་ཡོད་རེ་སྒ་ན་༑༑༦
གང་ཞིག་སྟོབས་དང་ལྡན་གྱུར་ཡང་༑༑་སྟོབས་ཆུང་རྣམས་ཀྱི་བཟོད་བྱེད་པ་༑༑ དེ་ནི་བཟོད་པའི་མཆོག་ཅེས་གསུངས་༑༑་ཉམ་ཆུང་བ་ལྟ་རྟག་ཏུ་སྒུར་༑༑༧
གང་ཞིག་གཞན་གྱི་དཔོན་གྱུར་ཀྱང་༑༑་སྟོབས་ཆུང་རྣམས་ཀྱི་བཟོད་བྱེད་པ་༑༑ དེ ༼༧༽ནི་བཟོད་པའི་མཆོག་ཅེས་གསུངས་༑༑་ཉམ་ཆུང་བ་ལྟ་རྟག་ཏུ་སྒུར་༑༑༨
གཞན་གྱིས་ལྷག་པར་བརྒྱད་བཀག་ཀྱང་༑༑་སྟོབས་ལྡན་གང་ཞིག་བཟོད་བྱེད་པ་༑༑ དེ་ནི་བཟོད་པའི་མཆོག་ཅེས་གསུངས་༑༑་ཉམས་ཆུང་བ་ལྟ་རྟག་ཏུ་སྒུར་༑༑༩ གཞན་གྱིས་ལྷག་པར་སྨད་བྱས་ཀྱང་༑༑ ༼༢༢༧ཨ༡༽སྟོབས་ལྡན་གང་ཞིག་བཟོད་བྱེད་པ་༑༑ དེ་ནི་བཟོད་པའི་མཆོག་ཅེས་གསུངས་༑༑་ཉམ་ཆུང་བལྟ་རྟག་ཏུ་སྒུར་༑༑༡༠
གང་ཞིག་ཕ་རོལ་ཁྲོས་རིག་ནས་༑༑་བདག་ཉིད་ནེ་བར་ཞི་བྱེད་པ་༑༑ དེ་ནི་བདག་དང་གཞན་དག་གི་༑༑་འཇིགས་ཆེན་དག་ལས་སྐྱོབ་པ་ཡིན་༑༑༡༡
༼༢༽གང་ཞིག་ཕ་རོལ་ཁྲོས་རིག་ནས་༑༑་བདག་ཉིད་ཉེ་བར་ཞི་བྱེད་པ་༑༑ དེ་ནི་བདག་དང་གཞན་དག་གི་༑༑་གཉི་གའི་དོན་ནི་སྤྱོད་པ་ཡིན་༑༑༡༢
བདག་ཉིད་དག་ནི་གཞན་དག་དང་༑༑་གཉི་གའི་དོན་ནི་སྤྱོད་དེལ་༑༑ སྐྱེ་བོ་ཆོས་ལ་མི་མཁས་རྣམས་༑༑་བྱིས་པ་ཡིན་ཞེས་སེམས་ཀྱང ༼༣༽སླ༑༑༡༣
ནོ་ཨེངླིཤ
གཙོ་བོའི་ཚིག་ནི་འཇིགས་ཕྱིར་བཟོད་བྱེད་དང་༑༑་ཐབ་ཟླའི་ཚིག་ནི་འཐབ་གཅུགས་རྒྱུ་བཟོད་པས་༑༑ གང་ཞིག་དམན་པའི་ཚིག་ལ་བཟོད་བྱེད་དེ་༑༑་བཟོད་པའི་མཆོག་ཅེས་དམ་པས་རབ་ཏུ་གསུངས་༑༑༡༤ བྱིས་པ་ཁྲོས་ནས་ཚིག་རྩུབ་དག་༑༑་སྨྲས་ན་རྒྱལ་བར་འགྱུར ༼༤༽སྙམ་སེམས་༑༑ གང་ཞིག་ཚིག་དག་བཟོད་བྱེད་པ་༑༑་དེ་ནི་རྟག་ཏུ་རྒྱལ་བ་ཡིན་༑༑༡༥
ནོ་ཨེངླིཤ
བདེན་པར་སྨྲ་བྱ་ཁྲོ་མི་བྱ་༑༑་སློང་ལ་ཆུང་ཡང་སྦྱིན་པར་བྱ་༑༑ རྣམ་པ་འདི་གསུམ་གནས་ཀྱིས་ནི་༑༑་ལྷ་ཡི་གནས་སུ་འགྲོ་བར་འགྱུར་༑༑༡༦ ཁྲོ་བའི་ཟིལ་གྱིས་ནོན་པའི་མིས་༑༑་རང ༼༥༽གི་དོན་ཀྱང་མི་རྟོགས་པས་༑༑ འཁོར་གྱི་ནང་དུ་བག་སྐྱོང་ལ་༑༑་ཁྲོ་བ་མེད་པའི་ཚིག་སྨྲོས་ཤིག་༑༑༡༧
----------
གང་ཞིག་ཁྲོས་ལ་སླར་ཁྲོ་བ་༑༑་དེ་ནི་སྡིག་པ་ཅ་འགྱུར་བས་༑༑ ཁྲོས་ལ་སླར་ནི་མ་ཁྲོ་དང་༑༑་ཐུབ་པར་དཀའ་བའི་ག་ཡུལ་ལས་རྒྱལ་༑༑༡༨
ཁྲོ་བ་མེད་པས་ཁྲོ་བ་ཐུབ་༑༑ ༼༦༽ལེགས་པས་ལེགས་པ་མ་ཡིན་ཐུབ་༑༑ སྦྱིན་པ་ཡིས་ནི་འཇུངས་པ་ཐུབ་༑༑་བདེན་པས་བདེན་པ་མ་ཡིན་ཐུབ་༑༑༡༩
དུལ་ཞིང་རིགས་པས་འཚོ་བ་དང་༑༑་ཁྲོ་བ་མེད་པ་ག་ལ་ཁྲོ་༑༑ ཡང་དག་ཤེས་པས་རྣམ་གྲོལ་བའི་༑༑་མཁས་པ་རྣམས་ལ་ཁྲོ་བ་མེད་༑༑༢༠
ཁྲོ་བ་མེད ༼༧༽ལ་འཚེ་མེད་པ་༑༑་འཔགས་པའི་སྐྱེ་བོས་རྟག་བསྟེན་ཀྱང་༑༑ སྡེ་བོ་སྡིག་ཅན་ཁྲོ་བ་དག་༑༑་རི་བོ་བཞིན་དུ་སྒུར་བར་བྱད་༑༑༢༡
གང་ཞིག་ཁྲོ་བ་བྱུང་བ་དང་༑༑་ཤིང་རྟ་འཁྱམས་ལས་འཛིན་བྱེད་དེ་༑༑ འདུལ་བྱོང་མཁན་དུ་ངས་གསུངས་ཀྱི་༑༑་ཞགས་འདེབས་སྐྱེ་བོ་ཕལ ༼༢༢༧བ༡༽པ་ཡིན་༑༑༢༢
ཁྲོ་བའི་ཚོམས་ཏེ་ཉི་ཤུ་པའོ་༑༑༑༑
སྡོམ་ལ་༑
དགེ་སྦྱོང་ལམ་དང་བཀུར་སྟི་དང་༑༑་འཁུ་དང་ལྔ་པ་དྲན་པ་སྟེ་༑༑ སིལ་བུ་ཆུ་དང་མེ་ཏོག་དང་༑༑་རྟ་དང་ཁྲོ་བ་བཅུ་པའོ་༑༑
----------
འཇིག་རྟེན་འདི་ན་ཀུན་རིག་ཀུན་ཟིལ་གནོན་༑༑་འདི་ན་ཆོས་རྣམས ༼༢༽ཀུན་གྱིས་མ་གོས་ཤིང་༑༑ ཀུན་སྤངས་སྲེད་ཟད་རབ་ཏུ་རྣམ་གྲོལ་བ་༑༑་ཉིད་ཀྱིས་མངོན་མཁྱེན་པ་ལ་སུ་ཡིས་བསྟན་༑༑༡
དེ་བཞིན་གཤེགས་པ་ལྷ་མིའི་སྟོན་པ་སྟེ་༑༑་སྟོབས་རྣམས་ཀུན་ལྡན་ཐམས་ཅད་མཁྱེན་པ་ང་༑༑ བྱང་ཆུབ་བརྙེས་ནས་ཉིད་ཀྱིས་རབ་སྟོན་པ་༑༑ ༼༣༽མཚུངས་མེད་མནམ་མེད་ང་ལ་སུ་ཡིས་བསྟན་༑༑༢
ང་ནི་འཇིག་རྟེན་དགྲ་བཅོམ་སྟེ་༑༑་འཇིག་རྟེན་དག་ན་བླ་མེད་དང་༑༑ ལྷ་དང་བཅས་པའི་འཇིག་རྟེན་ན་༑༑་བདུད་རྣམས་ཟིལ་གནོན་རྒྱལ་བ་ང་༑༑༣
ང་དང་འདྲ་བ་མེད་པས་ན་༑༑་ང་ལ་སློབ་དཔོན་སུ་ཡང་མེད་༑༑ འཇིག་རྟེན་འདི་ན ༼༤༽གཅིག་པུ་ཡིས་༑༑་རྫོགས་པའི་བྱང་ཆུབ་བླ་མེད་བརྙེས་༑༑༤
གང་ཞིག་ཟག་པ་ཟད་བརྙེས་པ་༑༑་རྒྱལ་བ་ང་འདྲར་ཤེས་པར་གྱིས་༑༑ སྡིག་པའི་ཆོས་ལས་ང་རྒྱལ་བས་༑༑་དེ་བས་ཉེ་འགྲོ་ང་རྒྱལ་བ་༑༑༥ འཇིགས་རྟེན་ཡུལ་སྲེད་རྒལ་བ་ཡི་༑༑་ཀུན་མཁྱེན་སངས་རྒྱས་མྱ་ངན་འདས་༑༑ ༼༥༽འཇིག་རྟེན་པ་ལ་མ་བསྟན་པར་༑༑་ཀུན་ནས་འབྱུང་བ་མི་ཤེས་པས་༑༑༦
བ་ར་ཎ་སེར་སོང་ནས་སུ་༑༑་ངས་ནི་ཆོས་ཀྱི་རྔ་བརྡུང་ཞིང་༑༑ འཇིག་རྟེན་སུས་ཀྱང་མ་བསྐོར་བའི་༑༑་ཆོས་ཀྱི་འཁོར་ལོ་བསྐོར་བར་བྱས་༑༑༧
----------
དཔའ་བོ་དེ་བཞིན་གཤེགས་པ་རྣམས་༑༑་འདི་ན་ཆོས་ཀྱིས ༼༦༽འདུལ་བར་མཛད་༑༑ དེ་དག་ཆོས་ཀྱིས་བཏུལ་བ་ལ་༑༑་མཁས་པ་སུ་ཡང་སྨོད་མི་བྱེད་༑༑༨
བརྟན་གང་ཏིང་འཛིན་ལ་ཞུགས་ཤིང་༑༑་ངེས་འབྱུང་ཞི་ལ་དགའ་བ་དང་༑༑ སྐུ་ཡི་ཏ་མ་འཛིན་པ་ཡི་༑༑་རྫོགས་པའི་སངས་རྒྱས་གྲགས་ལྡན་པ་༑༑ ཤེས་རབ་མྱུར་བ་དེ་དག་ལ་༑༑ ༼༧༽ལྷ་དང་མི་རྣམས་དགའ་བར་བྱེད་༑༑༩
----------
གང་དག་འདས་པའི་སངས་རྒྱས་དང་༑༑་གང་དག་མ་བྱོན་སངས་རྒྱས་དང་༑༑ གང་དག་ད་ལྟར་རྫོགས་སངས་རྒྱས་༑༑་མང་པོའི་མྱ་ངན་སེལ་མཛད་པ་༑༑༡༠
བཞུགས་པར་གྱུར་ཅིང་བཞུགས་པ་དང་༑༑་དེ་བཞིན་བཞུགས་པར ༼༢༢༨ཨ༡༽འགྱུར་ཀུན་གྱིས་༑༑ དམ་ཆོས་བླ་མར་མཛད་པ་འདི་༑༑་རྫོགས་སངས་རྒྱས་ཀྱི་ཆོས་ཉིད་ཡིན་༑༑༡༡
དེ་བས་འདི་ན་བདག་དགའ་ཞིང་༑༑་བདག་ཉིད་ཆེན་པོ་མངོན་འདོད་པས་༑༑ སངས་རྒྱས་བསྟན་པ་དྲན་བྱས་ཏེ་༑༑་དམ་པའི་ཆོས་ལ་བྱ་མར་བྱ་༑༑༡༢
མི་གང་སངས ༼༢༽རྒྱས་བསྟན་པ་ལ་༑༑་དད་པ་མ་བསྐྱེད་བྱིས་པ་དེ་༑༑ རྒུད་པའི་གནས་སུ་འགྲོ་འགྱུར་ཏེ་༑༑་སྲིན་མོ་རྣམས་ཀྱིས་ཚོད་པ་བཞིན་༑༑༡༣
མི་གང་སངས་རྒྱས་བསྟན་པ་ལ་༑༑་དད་པ་བསྐྱེད་པ་ཤེས་རབ་ཅན་༑༑ དེ་ནི་བདེ་བར་ཕ་རོལ་འགྲོ་༑༑་སྨྲིན་ཤུགས་ལྡན་པས་ཚོང་པ་བཞིན་༑༑༡༤
༼༣༽དེ་བཞིན་གཤེགས་པ་མཉམ་མེད་མཚུངས་པ་མེད་༑༑་བདེ་བར་རྣམ་རྟོག་དེ་བཞིན་རབ་དབེན་པའི་༑༑ རྣམ་རྟོག་གཉིས་པོ་སྤྱོད་པའི་སངས་རྒྱས་རྣམས་༑༑་མུན་བསལ་ཕ་རོལ་གཤེགས་ཤིང་གྲགས་དང་ལྡན་༑༑༡༥
དེས་ནི་བརྙེས་བྱ་བརྙེས་ཤིང་ཡིད་དབང་གྱུར་༑༑་ཀུན ༼༤༽གྲོལ་ཟག་ཟད་རབ་ཏུ་རྣམ་པར་གྲོལ་༑༑ རྣམ་གྲོལ་ཞུགས་ལྡན་ཐ་བ་ཟག་མེད་རྣམས་༑༑་ལུས་ཅན་འཇིག་རྟེན་རྣམས་ལ་ཕན་ཕྱིར་གཟིགས་༑༑༡༦
འགའ་ཞིག་རི་བོའི་སྤོ་ལ་འདུག་ནས་སུ་༑༑་འགྲོ་བ་རྣམས་ལ་ཀུན་དུ་ལྟ་བ་ལྟར་༑༑ དེ་བཞིན་བློ་བཟང་མྱ་ངན་བྲལ་བ་དག་༑༑་ཆོས ༼༥༽ལས་བྱུང་པའི་ཁང་བཟངས་སྟེང་གཤེགས་ནས་༑༑ སྐྱེ་བོ་སྐྱེ་རྒས་ཟིལ་གནོན་མྱ་ངན་གྱིས་༑༑་གདུངས་པ་རྣམས་ལ་ཀུན་དུ་སྤྱན་གཟིགས་ནས་༑༑ འཆི་བ་མེད་པའི་སྒོ་མོ་འབྱེད་མཛད་ཀྱིས་༑༑་གང་དག་ཉན་འདོད་ཐེ་ཙོམ་བཟལ་བར་གྱིས་༑༑༡༧
དེ་བཞིན་གཤེགས་པའི ༼༦༽ཚོམས་ཏེ་ཉི་ཤུ་གཅིག་པའོ་༑༑
----------
༑༑་ལེགས་པར་ཐོས་དང་ལེགས་སྤྱོད་དང་༑༑་ཁྱིམ་ནས་ལེགས་པར་བྱུང་བ་དང་༑༑ སྤོང་བར་བྱེད་པས་རབ་བསྐོར་ཅིང་༑༑་དགེ་སྦྱོང་གི་ནི་རྗེས་འཐུན་ལེགས་༑༑༡
བྱིས་པ་མི་མཁས་པ་དག་ནི་༑༑་འཆི་བ ༼༧༽མེད་པ་ལྟ་བུར་སྤྱོད་༑༑ མཁས་པ་དམ་པའི་ཆོས་དག་ལ་༑༑་མཚན་མོའི་ནད་པ་བཞིན་དུ་བྱེད་༑༑༢
ཇི་ལྟར་ཁྱིམ་ནི་ལེགས་ག་ཡོགས་པ་༑༑་མུན་པས་ཁེབས་པའི་ནང་ཞུགས་ན་༑༑ གཟུགས་རྣམས་ཡོད་པར་གྱུར་ཀྱང་ནི་༑༑་མིག་ལྡན་བཞིན་དུ་མི་མཐོང་བ་༑༑༣
དེ་བཞིན ༼༢༢༨བ༡༽འདི་ན་རིགས་སྐྱེས་པའི་༑༑་མི་ནི་བློ་གྲོས་ལྡན་གྱུར་ཀྱང་༑༑ སྡིག་པ་དང་ནི་དགེ་བའི་ཆོས་༑༑་མ་ཐོས་པར་དུ་ཤེས་མི་འགྱུར་༑༑༤
མིག་ལྡན་མར་མེ་ཡོད་པ་ཡིས་༑༑་གཟུགས་རྣམས་མཐོང་བ་ཇི་ལྟ་བར་༑༑ དེ་བཞིན་དགེ་དང་སྡིག་པའི་ཆོས་༑༑་ཆོས་པས་རྣམ་པར་ཤེས ༼༢༽པར་འགྱུར་༑༑༥
ཐོས་པས་ཆོས་རྣམས་རྣམ་པར་ཤེས་༑༑་ཐོས་པས་སྡིག་ལས་ལྡོག་པར་འགྱུར་༑༑ ཐོས་པས་དོན་མེད་སྤོང་བར་བྱེད་༑༑་ཐོས་པས་མྱ་ངན་འདས་པ་འཐོབ་༑༑༦
གལ་ཏེ་ཐོས་པ་མང་གྱུར་ཀྱང་༑༑་ཚུལ་ཁྲིམས་ལེགས་པར་མི་སྡོམ་ན་༑༑ དེ་ནི་ཚུལ ༼༣༽ཁྲིམས་ཕྱིར་སྨད་ཅིང་༑༑་དེ་ཡི་ཐོས་པ་ཕུན་སུམ་མིན་༑༑༧
གལ་ཏེ་ཐོས་པ་ཉུང་གྱུར་ཀྱང་༑༑་ཚུལ་ཁྲིམས་ལེགས་པར་སྡོམ་བྱེད་ན་༑༑ དེ་ནི་ཚུལ་ཁྲིམས་ཕྱིར་བསྔགས་ཤིང་༑༑་དེ་ཡི་ཐོས་པ་ཕུན་སུམ་འགྱུར་༑༑༨
གང་ཞིག་ཐོས་པ་ཉུང་བ་དང་༑༑་ཚུལ་ཁྲིམས ༼༤༽ལེགས་པར་མི་སྡོམ་པ་༑༑ དེ་ནི་གཉི་གའི་ཕྱིར་སྨད་ཅིང་༑༑་དེ་ཡིས་བརྟུལ་ཞུགས་ཕུན་སུམ་མིན་༑༑༩
གང་ཞིག་མང་དུ་ཐོས་པ་དང་༑༑་ཚུལ་ཁྲིམས་ལེགས་པར་སྡོམ་བྱེད་པ་༑༑ དེ་ནི་གཉི་གའི་ཕྱིར་བསྔགས་ཤིང་༑༑་དེ་ཡིས་བརྟུལ་ཞུགས་ཕུན་སུམ་འགྱུར་༑༑༡༠
ཐོས་པ ༼༥༽མང་ཞིང་ཆོས་འཛིན་དང་༑༑་ཤེས་རབ་ལྡན་ཞིང་མཉམ་བཞག་པ་༑༑ དེ་དག་སུས་ཀྱང་སྨད་འོས་མིན་༑༑་འཛམ་བུའི་གླིང་གི་གསེར་རྒྱན་བཞིན་༑༑༡༡
གང་ཞིག་གཟུགས་ཀྱིས་རྗེས་དཔོག་ཅིང་༑༑་ང་ལ་སྒྲ་ཡིས་འཇལ་བྱེད་པ་༑༑ འདུན་པའི་འདོད་ཆགས་ལྡན་པ་ཡི་༑༑་སྐྱེ ༼༦༽བོ་དེ་ཡིས་ང་མི་ཤེས་༑༑༡༢
གལ་ཏེ་ནང་ནི་རྣམ་ཤེས་ཤིང་༑༑་ཕྱི་རོལ་མཐོང་བར་མ་གྱུར་ན་༑༑ ནང་གི་འབྲས་བུ་མཐོང་བ་གང་༑༑་དེ་ནི་སྒྲ་ཡིས་དྲང་དུ་རུང་༑༑༡༣
གལ་ཏེ་ཕྱི་རོལ་མཐོང་གྱུར་ཅིང་༑༑་ནང་ནི་ཤེས་པར་མ་གྱུར་ན་༑༑ ཕྱི་རོལ་འབྲས་བུ་མཐོང་བ་གང་༑༑་དེ་ནི་སྒྲ ༼༧༽ཡིས་དྲང་དུ་རུང་༑༑༡༤
གལ་ཏེ་ནང་ཡང་མི་ཤེས་ཤིང་༑༑་ཕྱི་རོལ་མཐོང་བར་མ་གྱུར་ན་༑༑ བྱིས་པ་ཀུན་ནས་བསྒྲིབས་པ་དག་༑༑་དེ་ནི་སྒྲ་ཡིས་དྲང་དུ་རུང་༑༑༡༥
གལ་ཏེ་ནང་ནི་རྣམ་ཤེས་ཤིང་༑༑་ཕྱི་རོལ་དག་ཀྱང་མཐོང་གྱུར་པ་༑༑ བསྟན་པ་ངེས་འབྱུང་ཤེས་རབ་ཅན་༑༑་དེ་ནི་སྒྲ ༼༢༢༩ཨ༡༽ཡིས་དྲང་དུ་རུང་༑༑༡༦
རྣ་བས་ཕལ་ཆེན་ཐོས་པ་དང་༑༑་མིག་གིས་མང་པོ་མཐོང་ན་ཡང་༑༑ བསྟན་པ་མཐོང་ཐོས་དེ་ཀུན་གྱིས་༑༑་ཡིད་ཆེས་བྱ་བའི་མི་རིགས་སོ་༑༑༡༧
ལེགས་གསུངས་ཐོས་པ་སྙིང་པོར་ཤེས་པ་དང་༑༑་ཏིང་ངེ་འཛིན་དག་སྙིང་པོར་ཤེས ༼༢༽གྱུར་ཀྱང་༑༑ གང་ཞིག་བག་མེད་རླང་པོར་བྱེད་པ་དེའི་༑༑་ཐོས་དང་ཤེས་པ་དོན་ཆེན་མི་འགྱུར་རོ་༑༑༡༨
གང་ཞིག་འཕགས་པས་བསྟན་པའི་ཆོས་དགའ་ཞིང་༑༑་དེ་བཞི་ལུས་དང་ངག་གིས་སྤྱོད་བྱེད་པ་༑༑ དེ་དག་བཟོད་ལྡན་འགྲོགས་དགའ་དབང་པོ་བསྡམས་༑༑ ༼༣༽ཐོས་དང་ཤེས་པའི་ཕ་རོལ་ཕྱིན་པ་འཐོབ་༑༑༡༩
ཐོས་པའི་ཚོམས་ཏེ་ཉི་ཤུ་གཉིས་པའོ་༑༑
----------
༑༑་ལེགས་པར་གསུངས་ལ་བསླབ་བྱ་ཞིང་༑༑་དགེ་སྦྱོང་ལ་ནི་བསྙེན་བཀུར་དང་༑༑ དབེན་པ་དང་ནི་སྟན་གཅིག་དང་༑༑་སེམས་ནི་ཉེ་བར་ཞི་བར་བྱ་༑༑༡
༼༤༽སྟན་གཅིག་མལ་སྟན་གཅིག་པ་དང་༑༑་གཅིག་པུ་སྙོམ་ལས་མེད་སྤྱོད་ཅིང་༑༑ གཅིག་པུ་ནགས་ཚལ་གནས་པ་དང་༑༑་གཅིག་པུས་བདག་ཉིད་གདུལ་བར་བྱ་༑༑༢
གང་ཞིག་སྟོང་ཕྲག་སྟོང་དག་གི་༑༑་མི་ཡི་ག་ཡུལ་ལས་རྒྱལ་བ་བས་༑༑ གང་ཞིག་བདག་ལས ༼༥༽རྒྱལ་བྱེད་པ་༑༑་དེ་ནི་མི་ཡི་ག་ཡུལ་ལས་རྒྱལ་༑༑༣
རྟག་ཏུ་སྡོམ་པ་སྤྱོད་པ་ཡི་༑༑་མི་ཡིས་བདག་བརྟུལ་གཅིག་པུ་ཡིས་༑༑ བདག་ཉིད་ལས་རྒྱལ་མཆོག་ཡིན་གྱི་༑༑་སྐྱེ་དགུ་གཞན་ལྟ་ཕལ་པར་ཟད་༑༑༤
ཤེས་རབ་ཀྱིས་གནས་དགེ་སློང་གིས་༑༑་རྒྱལ་བར་བྱས་ལ ༼༦༽བདུད་དང་ནིཨི་༑༑ ཚངས་པར་བཅས་པས་ཕམ་མི་ནུས་༑༑་ལྷ་ཡིས་མ་ཡིན་དྲི་ཟས་མིན་༑༑༥
----------
བདག་ཉིད་དང་པོར་རིགས་པར་གནས་བྱས་ནས་༑༑་ཕྱི་ནས་གཞན་དག་བདག་བཞིན་གདུལ་བར་བྱ་༑༑ བདག་ཉིད་དང་པོར་རིགས་པར་གནས་བྱས་ནས་༑༑་ཕྱི་དུས་འདུལ་ཚེ ༼༧༽མཁས་པ་ཉོན་མི་མོངས་༑༑༦
བདག་ལ་ཇི་ལྟར་བྱས་པ་བཞིན་༑༑་གཞན་དག་ལ་ཡང་དེ་ལྟར་བྱ་༑༑ བདག་ཉིད་དུལ་ཞིང་ཞི་བ་ཡིས་༑༑་གཞན་དག་བདེ་བར་གདུལ་བར་བྱ་༑༑༧
བདག་ལ་ཇི་ལྟར་བྱས་པ་བཞིན་༑༑་གཞན་དག་ལ་ཡང་དེ་ལྟར་བྱ་༑༑ ཀྱེ་མ་བདག་རང ༼༢༢༩བ༡༽ལེགས་དུལ་བ་༑༑་བདག་ཉིད་དུལ་བས་དགའ་བར་འགྱུར་༑༑༨
བདག་གི་དོན་ཕྱིར་གཞན་དོན་ནི་༑༑་མང་པོ་དག་ཀྱང་གཏང་བར་བྱ་༑༑ བདག་དོན་ཆེད་ཆེར་ཤེས་གྱུར་ན་༑༑་རང་གི་དོན་གྱི་མཆོག་ཏུ་འགྱུར་༑༑༩
----------
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ ༼༢༽ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པའི་༑༑་མཁས་པས་དོན་རྣམས་འཐོབ་པར་འགྱུར་༑༑༡༠
བདག་ཉིད་བདག་གི་མགོན་ཡིན་གྱི་༑༑་གཞལ་ལྟ་བུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པའི་༑༑་མཁས་པས་ཆོས་རྣམས་འཐོབ ༼༣༽པར་འགྱུར་༑༑༡༡
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པའི་༑༑་མཁས་པས་གྲགས་པ་འཐོབ་པར་འགྱུར་༑༑
----------
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག ༼༤༽ཉིད་བདག་གི་མགོན་གྱུར་པའི་༑༑་མཁས་པས་བདེ་བ་འཐོབ་པར་འགྱུར་༑༑༡༢
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པའི་༑༑་མཀས་པས་བདེ་འགྲོ་འཐོབ་པར་འགྱུར་༑༑༡༣
བདག་ཉིད་བདག ༼༥༽གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པས་༑༑་ཡུན་རིང་མཐོ་རིས་དགའ་བར་འགྱུར་༑༑༼ཅན་༴ ༢༣,༡༨ ༡༩༽
----------
----------
བདག་ཉིད་བདག ༼༥༽གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པས་༑༑་ཡུན་རིང་གནས་པས་དགའ་བར་འགྱུར་༑༑༡༤
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པ་༑༑ ༼༦༽གཉེན་གྱི་ནང་ན་ལམ་མེར་འབར་༑༑༡༥
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པ་༑༑་མྱ་ངན་ནང་ན་གདུང་མི་འགྱུར་༑༑༡༦
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ ༼༧༽འགྱུར་༑༑ བདག་ཉིད་བདག་གི་མགོན་གྱུར་པས་༑༑་འཆིང་བ་ཐམས་ཅད་གཅོད་པར་འགྱུར་༑༑༡༧
བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པས་༑༑་ངན་འགྲོ་ཐམས་ཅད་སྤོང་བར་འགྱུར་༑༑༡༨ ༼༢༣༠ཨ༡༽བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་གྱུར་པས་༑༑་སྡུག་བསྔལ་ཀུན་ལས་རབ་ཏུ་ཐར་༑༑༡༩ བདག་ཉིད་བདག་གི་མགོན་ཡིད་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ ༼༢༽བདག་ཉིད་བདག་གི་མགོན་གྱུར་པས་༑༑་བདག་ཉིད་མགོན་དུ་འགྱུར་བ་འཐོབ་༑༑༢༠ བདག་ཉིད་བདག་གི་མགོན་ཡིན་གྱི་༑༑་གཞན་ལྟ་སུ་ཞིག་མགོན་དུ་འགྱུར་༑༑ བདག་ཉིད་བདག་གི་མགོན་ཡིན་གྱི་༑༑་མྱ་ངན་འདས་ཉིད་ནེ་བར་འགྱུར་༑༑༢༡
----------
བདག་གི་ཚོམས་ཏེ ༼༣༽ཉི་ཤུ་གསུམ་པའོ་༑༑
----------
༑༑་གང་དག་དོན་དང་མི་ལྡན་ཚིག་༑༑་ཚིགས་བཅད་བརྒྱ་དག་སྨྲ་བ་བས་༑༑ གང་དག་ཉེ་བར་ཞི་འགྱུར་བའི་༑༑་དོན་ལྡན་ཚིག་གཅིག་ཐོས་པ་རུང་༑༑༡
གང་དག་ཆོས་དང་མི་ལྡན་ཚིག་༑༑་ཚིགས་བཅད་བརྒྱ་དག་སྨྲ་བ་བས་༑༑ ༼༤༽གང་དག་ནེ་བར་ཞི་འགྱུར་བའི་༑༑་ཆོས་ལྡན་ཙིག་གཅིག་ཐོས་པ་རུང་༑༑༢
ཚུལ་འཆལ་མཉམ་པར་མ་བཞག་པ་༑༑་ལོ་བརྒྱར་གསོན་པ་གང་ཡིན་པས་༑༑ ཚུལ་ཁྲིམས་ལྡན་ཞིང་མཉམ་བཞག་པ་༑༑་ཉིན་ཞག་འགའ་ཞིག་གསོན་པ་རུང་༑༑༣
----------
བརྩོན་མེད་ལེ་ལོ་ལྡན་པ་དག་༑༑ ༼༥༽ལོ་བརྒྱར་གསོན་པ་གང་ཡིན་པས་༑༑ བརྩོན་འགྲུས་བརྟན་པ་བརྩམས་པ་དག་༑༑་ཉིན་ཞག་འགའ་ཞིག་གསོན་པ་རུང་༑༑༤ ཤེས་འཆལ་མཉམ་པར་མ་བཞག་པ་༑༑་ལོ་བརྒྱར་གསོན་པ་གང་ཡིན་པས་༑༑ ཤེས་རབ་ཆེན་པོ་མཉམ་བཞག་པ་༑༑་ཉིན་ཞག་འགའ་ཞིག ༼༦༽གསོན་པ་རུང་༑༑༥
སྐྱེ་དང་འཇིག་པ་མ་མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ སྐྱེ་དང་འཇིག་པ་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༦
ཚོར་བ་ཟད་པ་མ་མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ ཚོར་བཟད་པ་མཐོང ༼༧༽པ་དག་༑༑་ཉིན་ཞག་འགའ་ཞིག་གསོན་པ་རུང་༑༑༧
ཟག་པ་ཟད་པ་མ་མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ ཟག་པ་ཟད་པ་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༨
གོ་འཕང་མི་ག་ཡོ་མ་མཐོང་བ་༑༑་ལོ་བརྒྱར་གསོན་པ་གང་ཡིན ༼༢༣༠བ༡༽པས༑༑ གོ་འཕང་མི་ག་ཡོ་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༩
----------
----------
----------
གོ་འཕང་བལྟ་དཀའ་མ་མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ གོ་འཕང་བལྟ་དཀའ་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༡༠
གོ་འཕང་མཐོན་པོ་མ ༼༢༽མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ གོ་འཕང་མཐོན་པོ་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༡༡ གོ་འཕང་དམ་པ་མ་མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ གོ་འཕང་དམ་པ་མཐོང་བ་དག་༑༑་ཉིན་ཞག་འགའ་ཞིག ༼༣༽གསོན་པ་རུང་༑༑༡༢
འཆི་མེད་གོ་འཕང་མ་མཐོང་༑༑་ལོ་བརྒྱར་གསོན་པ་གང་ཡིན་པས་༑༑ འཆི་མེད་གོ་འཕང་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༡༣ བདུད་རྩིའི་གོ་འཕང་མ་མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ བདུད་རྩིའི ༼༤༽གོ་འཕང་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༡༤ རྡུལ་མེ་གོ་འཕང་མ་མཐོང་བ་༑༑་ལོ་བརྒྱར་གསོན་པ་གང་ཡིན་པས་༑༑ རྡུལ་མེད་གོ་འཕང་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༡༥ རྡུལ་བྲལ་གོ་འཕང་མ་མཐོང་བ་༑༑ ༼༥༽ལོ་བརྒྱར་གསོན་པ་གང་ཡིན་པས་༑༑ རྡུལ་བྲལ་གོ་འཕང་མཐོང་བ་དག་༑༑་ཉིན་ཞག་འགའ་ཞིག་གསོན་པ་རུང་༑༑༡༦
མི་ནི་ལོ་བརྒྱར་ནགས་ཚལ་ན་༑༑་མེ་ལ་ཡོངས་སྟེན་གང་ཡིན་དང་༑༑ བདག་ཉིད་བསྒོམ་ལ་ཡུད་ཙམ་ཞིག་༑༑་མཆོད་པ་བྱེད་པ་གང ༼༦༽ཡིན་པ་༑༑ མཆོད་བྱེད་དེ་ཉིད་ཆེས་རུང་གི་༑༑་ལོ་བརྒྱར་སྦྱིན་སྲེག་བྱེད་མི་རུང་༑༑༡༧
ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གངཡིན་དེས་༑༑ སངས་རྒྱས་ལ་ནི་དད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༡༨
ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གང་ཡིན ༼༧༽དེས༑༑ དམ་པའི་ཆོས་ལ་དད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༡༩
ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གང་ཡིན་དེས་༑༑ དགེ་འདུན་ལ་ནི་དད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༢༠
----------
----------
ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གང་ཡིན་དེས་༑༑ སེམས ༼༢༣༡ཨ༡༽ཅན་རྣམས་ལ་སྙིང་བརྩེ་བའི་༑༑་བཅུ་དྲུག་ཆར་ཡང་མི་ཕོད་དོ་༑༑༢༡
ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གང་ཡིན་དེས་༑༑ སྲོག་ཆགས་རྣམས་ལ་སྙིང་བརྩེ་བའི་༑༑་བཅུ་དྲུག་ཆར་ཡང་མི་ཕོད་དོ་༑༑༢༢
ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གང ༼༢༽ཡིན་དེས་༑༑ འབྱུང་པོ་རྣམས་ལ་སྙིང་བརྩེ་བའི་༑༑་བཅུ་དྲུག་ཆར་ཡང་མི་ཕོད་དོ་༑༑༢༣ ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གང་ཡིན་དེས་༑༑ བྱམས་པས་སེམས་པར་བྱེད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༢༤
ཟླ་བ་རེ་རེར་ཀུ་ཤའི་རྩེས་༑༑་ཁ་ཟས་ཟ་བ་གང་ཡིན ༼༣༽དེས༑༑ ལེགས་པར་གསུངས་པའི་དམ་ཆོས་ཀྱི་༑༑་བཅུ་དྲུག་ཆར་ཡང་མི་ཕོད་དོ་༑༑༢༥
ཟླ་བ་རེ་རེར་མཆོད་སྦྱིན་སྟོང་༑༑་ལོ་བརྒྱར་བྱེད་པ་གང་ཡིན་དེས་༑༑ སངས་རྒྱས་ལ་ནི་དད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༢༦
ཟླ་བ་རེ་རེར་མཆོག་སྦྱིན་སྟོང་༑༑་ལོ་བརྒྱར་བྱེད་པ་གང ༼༤༽ཡིན་དེས་༑༑ དམ་པའི་ཆོས་ལ་དད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༢༧
ཟླ་བ་རེ་རེར་མཆོད་སྦྱིན་སྟོང་༑༑་ལོ་བརྒྱར་བྱེད་པ་གང་ཡིན་དེས་༑༑ དགེ་འདུན་ལ་ནི་དད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༢༨
----------
----------
ཟླ་བ་རེ་རེར་མཆོད་སྦྱིན་སྟོང་༑༑་ལོ་བརྒྱར་བྱེད་པ་གང་ཡིན ༼༥༽དེས༑༑ སེམས་ཅན་རྣམས་ལ་སྙིང་བརྩེ་བའི་༑༑་བཅུ་དྲུག་ཆར་ཡང་མི་ཕོད་དོ་༑༑༢༩
ཟླ་བ་རེ་རེར་མཆོད་སྦྱིན་སྟོང་༑༑་ལོ་བརྒྱར་བྱེད་པ་གང་ཡིན་དེས་༑༑ སྲོག་ཆགས་རམས་ལ་སྙིང་བརྩེ་བའི་༑༑་བཅུ་དྲུག་ཆར་ཡང་མི་ཕོད་དོ་༑༑༣༠ ཟླ་བ་རེ་རེར་མཆོད་སྦྱིན་སྟོང་༑༑་ལོ་བརྒྱར་བྱེད་པ་གང ༼༦༽ཡིན་དེས་༑༑ འབྱུང་པོ་རྣམས་ལ་སྙིང་བརྩེ་བའི་༑༑་བཅུ་དྲུག་ཆར་ཡང་མི་ཕོད་དོ་༑༑༣༡ ཟླ་བ་རེ་རེར་མཆོད་སྦྱིན་སྟོང་༑༑་ལོ་བརྒྱར་བྱེད་པ་གང་ཡིན་དེས་༑༑ བྱམས་པར་སེམས་པར་བྱེད་པ་ཡི་༑༑་བཅུ་དྲུག་ཆར་ཡང་མི་ཕོད་དོ་༑༑༣༢
----------
ཟླ་བ་རེ་རེར་མཆོད་སྦྱིན་སྟོང་༑༑་ལོ་བརྒྱར ༼༧༽བྱེད་པ་གང་ཡིན་དེས་༑༑ ལེགས་པར་གསུངས་པའི་དམ་ཆོས་ཀྱི་༑༑་བཅུ་དྲུག་ཆར་ཡང་མི་ཕོད་དོ་༑༑༣༣
བསོད་ནམས་འདོད་པའི་མི་ཡིས་འཇིག་རྟེན་དུ་༑༑་སྦྱིན་སྲེག་མཆོད་སྦྱིན་ཆུང་ཟད་ཅི་བྱས་དེས་༑༑ གང་ཞིག་དྲང་པོའི་སེམས་ཀྱིས་ཕྱག་འཚལ་བ་༑༑་དེ་ཡི་བཞི་ཆར་ཡང ༼༢༣༡བ༡༽ནི་མི་ཕོད་དོ་༑༑༣༤
བསྒྲེ་བའི་ཚོམས་ཏེ་ཉི་ཤུ་རྩ་བཞི་པའོ་༑༑ ༑༑་ཆེད་དུ་བརྗོད་པའི་ཚོམས་༑་བམ་པོ་གསུམ་པ་༑
----------
དད་པ་མེད་ཅིང་འཇུངས་པ་དང་༑༑་དབྱེར་བྱེད་ཕྲ་མ་ཅན་དག་དང་༑༑ མཁས་པས་བཤེས་པར་མི་བྱ་ཞིང་༑༑་སྡིག་ཅན་མི་དང་འགྲོགས ༼༢༽མི་བྱ༑༑༡
དད་ལྡན་སྙན་པར་སྨྲ་བ་དང་༑༑་ཐོས་མང་ཚུལ་ཁྲིམས་ལྡན་པ་དང་༑༑ མཁས་པ་ཡིས་ནི་མཛའ་བྱ་ཞིང་༑༑་མི་མཆོག་དག་དང་འགྲོགས་པར་བྱ་༑༑༢
སྡིག་པའི་གྲོགས་པོ་མི་བསྟེན་ཅིང་༑༑་སྐྱེས་བུ་ངན་པ་བསྟེན་མི་བྱ་༑༑ དགེ་བའི་བཤེས་གཉེན་བསྟེན་བྱ ༼༣༽ཞིང་༑༑་སྐྱེས་བུ་དམ་པ་བསྟན་པར་བྱ་༑༑ དེ་ལྟ་བུ་དག་བསྟེན་བྱས་ན་༑༑་སྡིག་པར་མི་འགྱུར་ལེགས་པར་འགྱུར་༑༑༣
གང་དག་ཐོས་མང་གནས་མང་སེམས་པ་དང་༑༑་དད་དང་ཤེས་རབ་ལྡན་དེ་མི་ཡིས་བསྟེན་༑༑ འདིར་ནི་དེ་ཡིས་ལེགས་སྨྲས་མཉན་བྱས་ན་༑༑་རིང ༼༤༽པོ་ནས་ཀྱང་ཁྱད་པར་ཐོབ་པར་འགྱུར་༑༑༤
དམན་པ་བསྟེན་པས་མ་དག་ཉམས་འགྱུར་ཞིང་༑༑་ཐད་ཀར་བབ་པ་བསྟེན་པས་སོ་ན་གནས་༑༑ གཙོ་བོ་བསྟེན་པས་དམ་པ་འཐོབ་འགྱུར་བས་༑༑་དེ་ཕྱིར་བདག་པས་གཙོར་གྱུར་བསྟེན་པར་བྱ་༑༑༥
ཚུལ་ཁྲིམས་ཉེ་བར་ཞི ༼༥༽བ་དང་༑༑་ཤེས་རབ་ཆེས་མཆོག་ལྡན་པ་ཡི་༑༑ གཙོ་བོ་གང་ཡིན་དེ་བསྟེན་ན་༑༑་གཙོ་བོ་བས་ཀྱང་ཆེས་གཙོར་འགྱུར་༑༑༦
མི་ཡིས་འདི་ན་ཉ་རུལ་ལ་༑༑་ཀུ་ཤའི་གཙང་བྱེད་བཅིངས་པ་གང་༑༑ ཀུ་ཤ་ཉིད་ཀྱང་རུལ་འགྱུར་བ་༑༑་སྡིག་པ་བསྟེན་པའང་དེ་བཞིན་འགྱུར་༑༑༧
༼༦༽མ་ཡིས་རྒྱ་སྤོས་པ་ལ་ཤའི་༑༑་ལོ་མར་ཕུར་མ་བྱས་པ་གང་༑༑ ལོ་མ་ཉིད་ཀྱང་དྲི་ཞིམ་པ་༑༑་དམ་པ་བསྟེན་པའང་དེ་བཞིན་འགྱུར་༑༑༨
གལ་ཏེ་སྡིག་པ་བྱེད་པ་དག་༑༑་སྡིག་མི་བྱེད་པས་བསྟེན་ན་ཡང་༑༑ སྡིག་པ་བྱེད་པར་དོགས་སྐྱེ་ཞིང་༑༑་མི་སྙན་པ་ཡང་འཕེལ ༼༧༽བར་འགྱུར་༑༑ བསྟེན་བྱ་མ་ཡིན་བསྟེན་པའི་མི་༑༑་དེ་ཡི་སྐྱོན་གྱིས་སྐྱོན་ཅན་འགྱུར་༑༑༩
དོང་པར་དུག་བསྐུས་མདའ་བཅུག་པས་༑༑་དུག་མ་བསྐུས་པའང་གོས་པ་བཞིན་༑༑ བརྟེན་པ་སྐྱོན་གོས་འཇིགས་པ་དག་༑༑་སྡིག་པ་ཅན་དང་བཤེས་མི་བྱ་༑༑༡༠
ཇི་ལྟར་གྲོགས ༼༢༣༢ཨ༡༽པོ་བསྟེན་པ་དང་༑༑་ཇི་ལྟར་ཉེཨེ་བར་བསྟེན་བྱས་པ་༑༑ བསྟན་བྱ་དེ་ནི་ཅི་འདྲ་བར་༑༑་རིང་པོ་མི་ཐོགས་དེ་འདྲར་འགྱུར་༑༑༡༡
དེ་བས་འབྲས་བུའི་སྣོད་བཞིན་དུ་༑༑་བདག་གིས་བསྟེན་པ་ཤེས་པ་ཡིས་༑༑ དམ་པ་མ་ཡིན་མི་བསྟན་ཅིང་༑༑་མཁས་པས་དམ་པ ༼༢༽བསྟེན་བྱས་ལ་༑༑ དགེ་སློང་དེའི་ལམ་རྗེས་འབྲང་ན་༑༑་སྡུག་བསྔལ་ཟད་པ་ཐོབ་པར་འགྱུར་༑༑༡༢
བྱིས་པས་ཇི་སྲིད་གསོན་པར་དུ་༑༑་གལ་ཏེ་མཁས་པ་བསྟེན་བྱས་ཀྱང་༑༑ དེ་ཡིས་ཆོས་ཤེས་མི་འགྱུར་ཏེ་༑༑་གཟར་བུས་ཚོད་མའི་རོ་བཞིན་ནོ་༑༑༡༣
ཤེས་རབ་ལྡན་པས་ཡུད ༼༣༽ཙམ་ཞིག་༑༑་མཁས་པ་ཉེ་བར་བསྟེན་པས་ཀྱང་༑༑ དེ་ཡིས་ཆོས་རྣམས་ཤེས་འགྱུར་ཏེ་༑༑་ལྕེ་ཡིས་ཚོད་མའི་རོ་བཞིན་ནོ་༑༑༡༤
བྱིས་པས་ཇི་སྲིད་གསོན་བར་དུ་༑༑་གལ་ཏེ་མཁས་པ་བསྟེན་བྱས་ཀྱང་༑༑ དེ་ལ་མིག་ནི་མེད་པའི་ཕྱིར་༑༑་ཆོས་རྣམས་ཤེས་པར་མི་འགྱུར་རོ་༑༑༡༥
༼༤༽ཤེས་རབ་ལྡན་པས་ཡུད་ཙམ་ཞིག་༑༑་མཁས་པ་ཉེ་བར་བསྟེན་པས་ཀྱང་༑༑ དེ་ལ་མིག་ནི་ཡོད་པའི་ཕྱིར་༑༑་ཆོས་རྣམས་རབ་ཏུ་ཤེས་པར་འགྱུར་༑༑༡༦
བྱིས་པས་ཇི་སྲིད་གསོན་བར་དུ་༑༑་གལ་ཏེ་མཁས་པ་བསྟེན་བྱས་ཀྱང་༑༑ རྫོགས་སངས་རྒྱས་ཀྱིས་བསྟན་པ་ཡི་༑༑་ཆོས ༼༥༽རྣམས་དེ་ཡིས་ཤེས་མི་འགྱུར་༑༑༡༧
ཤེས་རབ་ལྡན་པས་ཡུད་ཙམ་ཞིག་༑༑་མཁས་པ་ཉེ་བར་བསྟེན་པས་ཀྱང་༑༑ རྫོགས་སངས་གྱས་ཀྱིས་བསྟན་པ་ཡི་༑༑་ཆོས་རྣམས་དེ་ཡིས་ཤེས་པར་འགྱུར་༑༑༡༨
དོན་ལྡན་ཚིག་ནི་གཅིག་གིས་ཀྱང་༑༑་མཁས་པ་ཡི་ནི་བྱ་བ་བྱེད་༑༑ སངས ༼༦༽རྒྱས་ཀུན་གྱི་གསུང་གིས་ཀྱང་༑༑་བྱིས་པའི་བྱ་བ་བྱེད་མི་འགྱུར་༑༑༡༩
བློ་དང་ལྡན་པ་ཚིག་གཅིག་གིས་༑༑་ཚིག་བརྒྱ་དག་ནི་ཤེས་པར་འགྱུར་༑༑ བྱིས་པ་ལ་ནི་ཚིག་སྟོང་གིས་༑༑་ཚིག་གཅིག་ཤེས་པར་མི་འགྱུར་རོ་༑༑༢༠
གཉིས་ན་མཁས་དང་མི་མཛའ་སླའི་༑༑་བྱིས་པ་རྣམས ༼༧༽ དང་མཛའ་མི་རུང་༑༑་བྱིས་པ་རྣམས་དང་མཛའ་བྱེད་པ་༑༑་སེམས་ཅན་དམྱལ་བར་ཁྲིད་པར་བྱེད་༑༑༢༡
བྱིས་པ་གང་ཞིག་བྱིས་པའོ་ཞེས་༑༑་ཤེས་པ་དེ་འདིར་མཁས་པ་ཡིན་༑༑ བྱིས་པ་གང་ཞིག་མཁས་སེམས་པ་༑༑་དེ་ནི་བྱིས་པ་ཞེས་བརྗོད་དོ་༑༑༢༢
བྱིས་པས་བསྟོད ༼༢༣༢བ༡༽པ་གང་ཡིན་དང་༑༑་མཁས་པས་སྨད་པ་གང་ཡིན་ལས་༑༑ མཁས་པས་སྨད་པ་ཆེས་རུང་གིས་༑༑་བྱིས་པས་བསྟོད་པ་མི་རུང་ངོ་༑༑༢༣
བྱིས་པ་བསྟེན་པ་སྡུག་བསྔལ་ཞིང་༑༑་རྣམ་པ་ཀུན་དུ་དགྲ་འདྲ་བས་༑༑ བྱིས་པ་མི་ཐོས་མི་མཐོང་ཞིང་༑༑་མ་བསྟེན་གྱུར་པ་ཉིད་རུང ༼༢༽ངོ་༑༑་གཉེན་དང་ཕྲད་པ་ཇི་ལྟ་བར་༑༑་བརྟན་པ་བསྟེན་ན་བདེ་བར་འགྱུར་༑༑༢༤
དེ་བས་རྒྱུ་སྐར་ལམ་དུ་ཟླ་བ་ལྟར་༑༑་བརྟན་ཞིང་ཐོས་མང་མཆོག་འདྲེན་བྱེད་པ་དང་༑༑ ཚུལ་ཁྲིམས་ལྡན་དང་འཕགས་པའི་བརྟུལ་ཞུགས་ཅན་༑༑་མི་མཆོག་བརྩེ་ལྡན་བློ་བཟངས་བསྟེན་པར ༼༣༽གྱིས༑༑༢༥
མཛའ་བཤེས་ཀྱི་ཚོམས་ཏེ་ཉི་ཤུ་རྩ་ལྔ་པའོ་༑༑
----------
༑༑་རུས་སྦལ་རང་གི་ཁོག་པར་ཡན་ལག་ལྟར་༑༑་དགེ་སློང་ཡིད་ཀྱི་རྣམ་རྟོག་ནང་བསྡུས་ནས་༑༑ རྟེན་པ་མེད་ཅིང་གཞན་ལ་འཚེ་མེད་པར་༑༑་མྱ་ངན་འདས་ལ་སུ་ཡང་སྨོད་མི་བྱེད་༑༑༡
བཟོད་པ ༼༤༽དཀའ་ཐུབ་མཆོག་སྟེ་བཟོད་པ་ནི་༑༑་མྱ་ངན་འདས་པ་མཆོག་ཅེས་སངས་རྒྱས་གསུང་༑༑ རབ་ཏུ་བྱུང་བ་གཞན་ལ་འཚེ་བ་དང་༑༑་གཞན་ལ་གནོད་པས་དགེ་སྦྱོང་མ་ཡིན་ནོ་༑༑༢
ཚིག་རྡུབ་ཅི་ཡང་སྨྲ་མི་བྱ་༑༑་སྨྲས་ན་སླར་ཡང་སྨྲ་བར་བྱེད་༑༑ འཐབ་གཅུགས་ཚིག་གིས ༼༥༽སྡུག་བསྔལ་ཞིང་༑༑་དེ་ལ་ཕྱིར་ཡང་ཆད་པས་གཅོད་༑༑༣
གལ་ཏེ་བདག་གིས་ཕར་བྱས་ན་༑༑་འཁར་བའི་སྣོད་ལ་བརྡུངས་པ་བཞིན་༑༑ འཁོར་བར་སྐྱེ་དང་རྒ་བ་དག་༑་ཡུན་རིང་ཉམས་སུ་མྱོང་བར་འགྱུར་༑༑༤
བདག་གིས་ཕར་ནིམ་བྱས་དང་༑༑་འཁར་བའི་སྣོད་ལ་མ ༼༦༽བརྡུངས་ལྟར་༑༑ འདི་ལྟར་འཐབ་མོ་མི་འབྱུང་ཞིང་༑༑་མྱ་ངན་འདས་པ་ཐོབ་པར་འགྱུར་༑༑༥
ནད་མེད་རྙེད་པའི་དམ་པ་སྟེ་༑༑་ཆོག་ཤེས་པ་ནི་ནོར་གྱི་དབྱིག་༑༑ ཡིད་གཙུགས་བཤེས་པའི་མཆོག་ཡིན་ཏེ་༑༑་མྱ་ངན་འདས་བ་བདེ་བའི་ཕུལ་༑༑༦
འདུ་བྱེད་སྡུག་བསྔལ་མ ༼༧༽རུངས་པ་༑༑་ནད་ཀྱི་ནང་ན་བཀྲེས་མི་བཟད་༑༑ དེ་ལྟར་ཇི་བཞིན་ཤེས་ན་ནི་༑༑་མྱ་ངན་འདས་པ་མཆོག་ཏུ་འགྱུར་༑༑༧
བདེ་འགྲོར་འགྲོ་བ་ཉུང་ཟད་དེ་༑༑་ངན་འགྲོར་འགྲོ་བ་བསམ་ཡས་ཤིག་༑༑ དེ་ལྟའི་ཉེས་དམིགས་རྟོགས་གྱུར་ན་༑༑་མྱུར་དུ་མྱ་ངན་འདས་པ་འཐོབ་༑༑༨
བདེ ༼༢༣༣ཨ༡༽འགྲོར་འགྲོ་བ་རྒྱུ་དང་བཅས་༑༑་ངན་འགྲོར་འགྲོ་བ་རྒྱུ་དང་ལྡན་༑༑ མྱ་ངན་འདས་འགྲོ་རྒྱུ་ཅན་ཏེ་༑༑་དེ་དག་ཐམས་ཅད་རྒྱུ་དང་བཅས་༑༑༩
ནགས་ཚལ་མཆོག་ཏུ་རི་དགས་འགྲོ་༑༑་མཁའ་ལ་བྱ་རྣམས་འགྲོ་བར་བྱེད་༑༑ ཆོས་ལ་རྣམ་པར་བསྒོམས་འགྲོ་སྟེ་༑༑ ༼༢༽དགྲ་བཅོམ་མྱ་ངན་འདས་པར་འགྲོ་༑༑༡༠
----------
----------
འདི་ན་བརྩོན་འགྲུས་ཞན་པ་དང་༑༑་བློ་ཆུང་ཤེས་པ་མེད་པ་ཡིས་༑༑ མདུད་པ་ཐམས་ཅད་རབ་གཏུབས་པའི་༑༑་མྱ་ངན་འདས་པ་ཐོབ་མི་འགྱུར་༑༑༡༡
----------
ཁྱོད་ཀྱིས་གྲུ་འདིའི་ཆུ་ཕྱགས་དང་༑༑་འདི་ནི་ཡང་བར་འགྱུར་བ་ལྟར་༑༑ དེ་བཞིན ༼༣༽ཞེ་སྡང་འདོད་ཆགས་སྤོངས་༑༑་དེ་ནས་མྱ་ངན་འདས་པ་འཐོབ་༑༑༡༢
སྔོན་ཆད་བྱུང་བ་མི་འབྱུང་ཞིང་༑༑་མ་བྱུང་བ་དག་འབྱུང་བར་འགྱུར་༑༑ མ་བྱུང་འབྱུང་བར་མི་འགྱུར་ལ་༑༑་ད་ལྟར་བྱུང་བའང་ཡོད་མ་ཡིན་༑༑༡༣
བལྟ་དཀའ་མཐའ་མེད་དེར་མི་མཐོང་༑༑་བདེན་པ་རབ་རྟོགས ༼༤༽ཤེས་པ་དང་༑༑ སྲེད་དང་དགའ་བ་མེད་མཐོང་བ་༑༑་འདི་འདྲ་འདི་ནི་སྡུག་བསྔལ་མཐའ་༑༑༡༤
སྲེད་པ་རྣམས་ནི་བཅད་པ་དང་༑༑་འདོད་ཆགས་རབ་ཏུ་སྤངས་པ་དང་༑༑ མཚོ་བསྐམས་ནས་ནི་མི་འབབ་པ་༑༑་འདི་འདྲ་འདི་ནི་སྡུག་བསྔལ་མཐའ་༑༑༡༥
ལུས་ཞིག་ཚོར་བ་བསིལ ༼༥༽བར་གྱུར་༑༑་འདུ་ཤེས་འགགས་ཤིང་འདུ་བྱེད་ཞི་༑༑ རྣམ་པར་ཤེས་པ་ནུབ་གྱུར་པ་༑༑་འདི་འདྲ་འདི་ནི་སྡུག་བསྔལ་མཐའ་༑༑༡༦
ལྟ་བས་མཐོང་བར་གྱུར་ཙམ་དང་༑༑་ཉན་པས་ཐོས་པར་གྱུར་པ་ཙམ་༑༑ རྟོགས་པར་བྱེད་པས་རྟོགས་ཙམ་དང་༑༑་རྣམ་པར་ཤེས་པས ༼༦༽རྣམ་ཤེས་ཙམ་༑༑ འདི་འདྲ་འདི་ནི་སྡུག་བསྔལ་མཐའ་༑༑་འདི་དང་མ་དང་གདུངས་རབ་གདུངས་༑༑༡༧
----------
འདི་འདྲ་འདི་ནི་སྡུག་བསྔལ་མཐའ་༑༑་མ་རེ་མ་དགའ་རབ་ཞི་དང་༑༑ ཀུན་དུ་འདོད་ཆགས་བྲལ་གྱུར་པ་༑༑་འདི་འདྲ་འདི་ནི་སྡུག་བསྔལ་མཐའ་༑༑ ༼རྟེན་པ་ཡོད་པས ༼༧༽སྤྱོད་པར་འགྱུར་རོ་༑༑ སྤྱོད་པ་ཡོད་པས་གཞོལ་བར་འགྱུར་རོ་༑༑ གཞོལ་བ་ཡོད་པས་ཤིན་ཏུ་མ་སྦྱངས་བར་འགྱུར་རོ་༑༑ ཤིན་ཏུ་མ་སྦྱངས་པ་ཡོད་པས་འགྲོ་བ་དང་འོང་བར་འགྱུར་རོ་༑༑ འགྲོ་བ་དང་འོང་བ་ཡོད་པས་གཞན་དུ་ཤི་འཕོ་ལེན་པར་འགྱུར་རོ་༑༑ གཞན་དུ་ཤི་འཕོ ༼༢༣༣བ༡༽བླངས་པས་འདི་ལྟར་གཞན་དུ་སྐྱེ་བ་དང་༑་རྒ་བ་དང་༑་ན་བ་དང་༑་འཆི་བ་དང་༑་མྱ་ངན་དང་སྨྲེ་སྔགས་འདོན་པ་དང་༑་སྡུག་བསྔལ་བ་དང་༑་ཡིད་མི་བདེ་བ་དང་༑་འཁྲུག་པ་འབྱུང་ཞིང་འདི་ལྟར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འབྱུང་བར་འགྱུར་རོ་༑༑༽༡༨
༼༢༽རྟེན་པ་མེད་པས་སྤྱོད་པ་མེད་པར་འགྱུར་རོ་༑༑ སྤྱོད་པ་མེད་པས་གཞོལ་བར་མི་འགྱུར་རོ་༑༑ གཞོལ་བར་མ་གྱུར་པས་ཤིན་ཏུ་སྦྱངས་པར་འགྱུར་རོ་༑༑ ཤིན་ཏུ་སྦྱངས་པས་འགྲོ་བ་དང་འོང་བར་མི་འགྱུར་རོ་༑༑ ༼འགྲོ་བ་དང་འོང་བ་མེད་པས་གཞན་དུ་འཆི་འཕོ་ལེན་པ་མེད ༼༣༽པར་འགྱུར་རོ་༑༑་གཞན་དུ་འཆི་འཕོ་ལེན་པ་མེད་པས་འདི་ལྟར་གཞན་དུ་སྐྱེ་བ་དང་༑༑་རྒ་བ་དང་༑་ན་བ་དང་༑་འཆི་བ་དང་༑་མྱ་ངན་དང་༑་སྨྲེ་སྔགས་འདོན་པ་དང་༑་སྡུག་བསྔལ་བ་དང་༑༑་ཡིད་མི་བདེ་བ་དང་༑་འཁྲུག་པ་རྣམས་འགག་པར་འགྱུར་ཞིང་༑་འདི་ལྟར ༼༤༽སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འགག་པར་འགྱུར་རོ་༑༑༽༡༩
དགེ་སློང་དག་མ་སྐྱེས་པ་དང་༑་མ་བྱུང་བ་དང་༑་མ་བཅོས་པ་དང་༑་འདུས་མ་བྱས་པ་དང་༑་མི་འབྱུང་བ་ཡོད་དོ་༑༑ སྐྱེ་བ་དང་༑་འབྱུང་བ་དང་༑་བཅོས་མ་དང་༑་སེམས་པས་བྱས་པ་དང་༑ ༼༥༽འདུས་བྱས་དང་༑་རྟེན་ཅིང་འབྲེལ་བར་འབྱུང་བ་ཡོད་དོ་༑༑༢༠ དགེ་སློང་དག་གལ་ཏེ་མ་སྐྱེས་པ་དང་༑་མ་བྱུང་བ་དང་༑་མ་བཅོས་པ་དང་༑་འདུས་མ་བྱས་པ་དང་༑་མི་འབྱུང་བ་མེད་དུ་ཟིན་ན་༑་སྐྱེ་བ་དང་༑་འབྱུང་བ་དང་༑་བཅོས་མ་དང་༑་འདུས་བྱས་དང་༑ ༼༦༽སེམས་པས་བྱས་པ་དང་༑་རྟེན་ཅིང་འབྲེལ་བར་འབྱུང་བའི་ངེས་པར་འབྱུང་བ་ཡོད་དོ་ཞེས་ང་མི་སྨྲའོ་༑༑༢༡ དགེ་སློང་དག་གང་གི་ཕྱིར་འདི་ན་མ་སྐྱེས་པ་དང་༑་མ་བྱུང་བ་དང་༑་མ་བཅོས་པ་དང་༑་འདུས་མ་བྱས་པ་དང་༑་མི་འབྱུང་བ་ཡོད་པ་དེའི་ཕྱིར་༑་སྐྱེ་བ་དང་༑་འབྱུང ༼༧༽བ་དང་༑་བཅོས་མ་དང་༑་འདུས་བྱས་དང་༑་སེམས་པས་བྱས་པ་དང་༑་རྟེན་ཅིང་འབྲེལ་བར་འབྱུང་བའི་ངེས་པར་འབྱུང་བ་ཡོད་དོ་ཞེས་ང་སྨྲའོ་༑༑༢༢
སྐྱེས་དང་བྱུང་དང་འབྱུང་བ་དང་༑༑་བཅོས་དང་དུས་བྱས་མི་བརྟན་ཞིང་༑༑ རྒ་དང་འཆི་དང་རྨོངས་པ་ཡི་༑༑་ཆོས་ཅན ༼༢༣༤ཨ༡༽རབ་ཏུ་འཇིག་འགྱུར་བ་༑༑ ཟས་ཀྱི་རྒྱུད་ལས་བྱུང་བ་ཡི་༑༑་འཇིག་འགྱུར་འདི་ལ་དགའ་མི་བྱ་༑༑༢༣
དེ་ཡི་ངེས་པར་འབྱུང་བའི་གཞི་༑༑་རྟོག་དང་དཔྱོད་དང་ཞི་བ་དང་༑༑ སྡུག་བསྔལ་ཆོས་རྣམས་འགགས་པ་སྟེ་༑༑་འདུ་བྱེད་ཉེ་བར་ཞི་བ་བདེ་༑༑༢༤
དགེ་སློང ༼༢༽དག་དེ་ནི་གང་དུ་ཡང་གནས་པར་མི་འགྱུར་ཏེ་༑་ས་ལ་གས་པར་མི་འགྱུར་༑་ཆུ་ལ་མ་ཡིན་༑་མེ་ལ་མ་ཡིན་༑་རླུང་ལ་མ་ཡིན་༑་ནམ་མཁའ་མཐའ་ཡས་སྐྱེ་མཆེད་ལམ་ཡི་༑་རྣམ་ཤེས་མཐའ་ཡས་སྐྱེ་མཆེད་ལ་མ་ཡིན་༑༑༢༥ ཅི་ཡང་མེད་པའི་སྐྱེ་མཆེད་ལ་མ་ཡིན་༑་འདུ ༼༣༽ཤེས་ཡོད་མིན་མེད་མིན་སྐྱེ་མཆེད་ལ་མ་ཡིན་༑་འཇིག་རྟེན་འདི་ལ་མ་ཡིན་༑་འཇིག་རྟེན་ཕ་རོལ་ལ་མ་ཡིན་༑་ཉི་མ་དང་ཟླ་བ་གཉིས་ལ་གས་པ་མ་ཡིན་ཏེ་༑་འདི་ལ་དམིགས་པ་མེད་པར་ངས་མངོན་པར་ཤེས་སོ་༑༑༢༦
དགེ་སློང་དག་དེ་ལ་འགྲོ་བ་དང་འོང་བ་ཡོད་པར ༼༤༽ང་མི་སྨྲ་སྟེ་༑་གནས་པར་མ་ཡིན་ནོ་༑༑་འཆི་འཕོ་ཡོད་པར་ང་མི་སྨྲ་སྟེ་༑་སྐྱེ་བར་མ་ཡིན་༑་འདིལྟ་བུ་འདི་ནི་སྡུག་བསྔལ་གྱི་མཐའ་ཡིན་ནོ་༑༑༢༧
ས་དང་ཆུ་དང་མེ་དང་རླུང་༑༑་གང་ལའང་གནས་པ་མ་ཡིན་པ་༑༑ དེ་ལ་དཀར་པོས་གསལ་མི་བྱེད་༑༑་དེ་ལ་མུན་པའང ༼༥༽ཡོད་མ་ཡིན་༑༑༢༨
དེ་ལ་ཟླ་བས་སྣང་མི་བྱེད་༑༑་དེ་ལ་ཉི་མས་མངོན་མི་བྱེད་༑༑ ཐུབ་པ་བྲམ་ཟེ་གང་ཡིན་པ་༑༑་དེས་ནི་རང་གིས་རིག་པ་ཡིན་༑༑ དེ་ནི་གཟུགས་དང་གཟུགས་མེད་དང་༑༑་སྡུག་བསྔལ་ཀུན་ལས་རབ་ཏུ་གྲོལ་༑༑༢༩
མཐར་ཕྱིན་འཇིགས་པ་མེད་པ་སྟེ་༑༑་རློམ ༼༦༽མེད་འགྱོད་པ་མེད་པ་ཡིན་༑༑ སྲིད་པའི་ཟུག་རྔུ་གཏུབས་པ་སྟེ་༑༑་ལུས་ཀྱི་ཐ་མར་གྱུར་པ་ཡིན་༑༑༣༠
འདི་ནི་མཐར་ཕྱིན་རྣམས་ཀྱི་མཆོག་༑༑་ཞི་བའི་གོ་འཕང་བླ་མེད་པ་༑༑ མཚན་མ་ཐམས་ཅད་ཟད་པ་སྟེ་༑༑་བྱང་གྲོལ་གོ་འཕང་འཆི་མེད་ཡིན་༑༑༣༡
མཚུངས་དང་མི་མཚུངས ༼༧༽འབྱུང་བ་ཡི་༑༑་འདུ་བྱེད་ཐུབ་པས་རབ་ཏུ་སྤངས་༑༑ ནང་དུ་མཉམ་བཞག་དགའ་བ་ཡིས་༑༑་སྒོ་ངའི་སྦུབས་ནི་དྲལ་ནས་བྱུང་༑༑༣༢
སྦྱིན་ཀུན་ཆོས་ཀྱི་སྦྱིན་པས་ཐུབ་༑༑་དགའ་ཀུན་ཆོས་ཀྱི་དགའ་བས་ཐུབ་༑༑ སྟོབས་ཀུན་བཟོད་པའི་སྟོབས་ཀྱིས་ཐུབ་༑༑་བདེ་ཀུན་སྲེད་པ ༼༢༣༤བ༡༽ཟད་པས་ཐུབ་༑༑༣༣
མྱ་ངན་ལས་འདས་པའི་ཙོམས་ཏེ་ཉི་ཤུ་རྩ་དྲུག་པའོ་༑༑
----------
༑༑་བདག་ལས་གཞན་པའི་སྐྱོན་དག་ནི་༑༑་ཕུབ་མ་གཏོར་བ་ཇི་བཞིན་དུ་༑༑ གཞན་གྱི་སྐྱོན་མཐོང་སླ་བ་སྟེ་༑༑་རང་གི་སྐྱོན་ནི་མཐོང་བར་དཀའ་༑༑ ག་ཡོ་ཅན་ཆོ་ལོ་འཇོ་བ་ལྟར་༑༑ ༼༢༽རང་གི་དེ་ནི་སྦེད་པ་དང་༑༑༡
གཞན་གྱི་སྐྱོན་ལ་ལྟ་བྱེད་ཅིང་༑༑་རྟག་ཏུ་འཕྱས་ལང་འདུ་ཤེས་ཅན་༑༑ དེ་ཡིས་རིང་དུ་ཆོས་མི་མཐོང་༑༑་ག་ཡོན་ཕྱོགས་ཆོས་ནི་རབ་ཏུ་འཕེལ་༑༑༢
སྤྱི་རྡོལ་བྱེད་ཅིང་འཕྲོག་རློམ་ཅན་༑༑་མི་གཙང་ལས་ལྡན་ཁྭ་ལྟ་བུར་༑༑ ཤིན་ཏུ་ཉོན་མོངས་འཚོ ༼༣༽བ་ཅན་༑༑་ངོ་ཚ་མེད་པའི་འཚོ་བ་སླ་༑༑༣
རྟག་ཏུ་གཙག་མ་ཚོལ་བ་དང་༑༑་ཐུབ་ཆོད་མི་བྱེད་འཛེམ་བག་ཅན་༑༑ འཚོ་བདག་པ་ལྟ་བ་ཡི་༑༑་ངོ་ཚ་ཤེས་པའི་འཚོ་བ་དཀའ་༑༑༤
འཇིག་རྟེན་མུན་པར་གྱུར་འདི་སྟེ་༑༑་དེ་ལས་ལྷག་མཐོང་ལྡན་པ་ཉུང་༑༑ རྒྱ་ལས་ཤོར་བའི་བྱ་ལྟ་བུར་༑༑ ༼༤༽མཐོ་རིས་ལ་དགའ་ཤས་ཙམ་ཞིག་༑༑༥
བྱིས་པ་ལུས་ཀྱིས་བཅིངས་གྱུར་པ་༑༑་མུན་པའི་འཁོར་གྱིས་བསྐོར་བ་ཡིན་༑༑ འཇིག་རྟེན་ནོར་ལ་ཆགས་པ་དག་༑༑་གཞན་རྫས་ལྟ་བུར་ལྟ་བར་བྱེད་༑༑༦
བདག་གིས་སྐྱེ་དགུ་འདི་ཕྱུང་ཞིང་༑༑་གཞན་གྱིས་བྱས་སོ་སྙམ་སེམས་པ་༑༑ བདེན ༼༥༽བ་མིན་ལ་བདེན་ལྟ་བས་༑༑་ཅི་ཡང་མཐོག་བར་མི་འགྱུར་རོ་༑༑ དེ་ནི་འགས་ཀྱང་མི་མཐོང་ཞིང་༑༑་ཟུག་རྔུ་མཐོང་བར་མི་འགྱུར་རོ་༑༑༧
ཡུལ་སྲེད་གང་ལ་སྐྱེ་བོ་ཆགས་པ་ཡི་༑༑་ཟུག་རྔུ་དེ་དག་སྔོན་ཆད་མཐོང་བ་དག་༑༑ དེ་ནི་བདག་གིས་བྱས་སྙམ་མི་འཛིན་ཅིང་༑༑་དེ་ནི་གཞན ༼༦༽གྱིས་བྱས་སྙམ་མི་འཛིན་ཏོ་༑༑༨
སྐྱེ་དགུ་འདི་དག་ང་རྒྱལ་ལྡན་༑༑་ང་རྒྱལ་ལ་ཆགས་ང་རྒྱལ་བཅིངས་༑༑ རྩོད་པར་གྱུར་པའི་ལྟ་བ་ཅན་༑༑་འཁོར་བ་ལྡོག་པར་མི་འགྱུར་རོ་༑༑༩
ཐོབ་པར་གྱུར་པ་གང་ཡིན་དང་༑༑་ཐོབ་པར་བྱ་བ་གང་ཡིན་པ་༑༑ དེ་དག་གཉི་ག་རྡུལ་གྱིས་ཡོག་༑༑ ༼༧༽རྗེས་སུ་ནད་པ་སློབ་པར་བྱེད་༑༑༡༠
གང་ཞིག་ཚུལ་ཁྲིམས་དང་༑་བསླབ་པ་དང་༑་བརྟུལ་ཞུགས་དང་༑་ཚངས་པར་སྤྱོད་པ་དང་༑་དཀའ་ཐུབ་དང་༑་ཉེ་བར་གནས་པ་སྙིང་པོར་བྱེད་པ་དེ་ནི་མཐའ་གཅིག་གོ་༑༑༡༡
གང་ཞིག་དེ་ལྟར་ལྟ་ཞིང་འདི་སྐད་ཅེས་འདོད་པ་ནི་གཙང་བའོ་༑༑་འདོད ༼༢༣༥ཨ༡༽པ་ནི་བསོད་ཉམས་ཅན་ནོ་༑༑་འདོད་པ་ནི་ལོངས་སྤྱད་པར་བྱ་བའོ་༑༑་འདོད་པ་ནི་སྐྱོན་མེད་པ་ཡིན་ནོ་ཞེས་སྨྲ་ཞིང་དེ་དག་ལྷག་པར་འདོད་པ་རྣམས་སུ་ལྷུང་བར་བྱེད་པའི་བརྟུལ་ཞུགས་ལེན་པ་འདི་ཡང་མཐའ་གཅིག་གོ་༑༑༡༢
མཐའ་གཉིས་པོ་འདི་དག་ནི་དུར ༼༢༽ཁྲོད་འཕེལ་བར་བྱེད་པ་སྟེ་༑་འདི་དག་གིས་དུར་ཁྲོད་འཕེལ་བར་བྱས་སོ་༑༑་མཐའ་གཉིས་པོ་འདི་དག་མ་མཐོང་བ་ཁ་ཅིག་ཞེན་པར་བྱེད་ཅིང་༑་ཁ་ཅིག་མངོན་པར་རྒྱུར་པར་བྱེད་པ་༑༑་དེ་དག་ལྷག་པར་ཞེན་པར་བྱེད་ཅིང་ལྷག་པར་རྒྱུག་པར་བྱེད་པ་དག་མིག་དང་ལྡན ༼༣༽པས་མཐོང་ངོ་༑༑༡༣
མཐའ་གཉིས་པོ་འདི་དག་མཐོང་བ་ན་ཞེན་པར་མི་བྱེད་རྒྱུར་པར་མི་བྱེད་ལ་༑་དེ་དག་ལྷག་པར་ཞེན་པར་མི་བྱེད་ཅིང་ལྷག་པར་རྒྱུག་པར་རྒྱུག་པར་མི་བྱེད་པ་ཡང་མིག་དང་ལྡན་པས་མཐོང་ངོ་༑༑་དེ་དག་དེ་ལྟར་མི་བྱེད་ཅིང་དེ་དག་དེ་ལྟར་མི་སེམས་ན་༑་དེ་དག་གི ༼༤༽ལམ་དུ་མི་གདགས་པ་འདི་ལྟ་སྟེ་འདི་ནི་སྡུག་བསྔལ་གྱི་མཐའ་ཡིན་ནོ་༑༑༡༤
ཇི་ལྟར་ཆུ་བུར་མཐོང་བ་དང་༑༑་ཇི་ལྟར་སྨིག་རྒྱུ་མཐོང་བ་ལྟར་༑༑ དེ་བཞིན་འཇིག་རྟེན་ལྟ་བྱེད་པ་༑༑་འཆི་བདག་རྒྱལ་པོས་མཐོང་མི་འགྱུར་༑༑༡༥
ཇི་ལྟར་ཆུ་བུར་མཐོང་བ་དང་༑༑་ཇི་ལྟར་སྨིག་རྒྱུ ༼༥༽མཐོང་བ་ལྟར་༑༑ དེ་བཞིན་ལུས་ལ་ལྟ་བྱེད་པ་༑༑་འཆི་བདག་རྒྱལ་པོས་མཐོང་མི་འགྱུར་༑༑༡༦
གང་ལ་བྱིས་པ་མངོན་ཆགས་པ་༑༑་དེ་ལ་མཁས་པ་ཆགས་མི་འགྱུར་༑༑ རྒྱལ་པོའི་ཤིང་རྟ་བཀྲ་བ་ལྟར་༑༑་ལུས་འདི་རྟག་ཏུ་བལྟ་བར་གྱིས་༑༑༡༧
----------
----------
གང་ལ་བྱིས་པ་རྨོངས་འགྱུར་བ་༑༑ ༼༦༽དེ་ལ་མཁས་པ་རྨོངས་མི་འགྱུར་༑༑ རྒྱལ་པོའི་ཤིང་རྟ་བཀྲ་བ་ལྟར་༑༑་ལུས་འདི་རྟག་ཏུ་བལྟ་བར་གྱིས་༑༑༡༨ གང་དུ་བྱིས་པ་ཉམས་གྱུར་པ་༑༑་གླང་རྒན་རྫབ་ཏུ་ཆུད་པ་བཞིན་༑༑ རྒྱལ་པོ་ཤིང་རྟ་བཀྲ་བ་ལྟར་༑༑་ལུས་འདི་རྟག་ཏུ་བལྟ་བར་གྱིས་༑༑༡༩
ནད་པ་ལྟ་བུར་འཇིག་ཆོས ༼༧༽ཅན༑༑་རྨ་བྱུང་བ་དང་འདྲ་བ་སྟེ་༑༑ གང་ཡང་བརྟན་པར་མི་གནས་པ་༑༑་ལུས་འདི་རྟག་ཏུ་བལྟ་བར་གྱིས་༑༑༢༠
----------
----------
ནད་པ་འཇིག་པའི་ཆོས་ཅན་ལྟར་༑༑་གང་ཡང་བརྟན་པར་མི་གནས་པར་༑༑ ནོར་བུའི་རྣ་ཆ་གདུབ་འཁོར་གྱིས་༑༑་བརྒྱན་པའི་ལུས་ལ་བལྟ་བར་གྱིས་༑༑༢༡
----------
----------
----------
----------
----------
སྐྲ་ནི་ལན ༼༢༣༥བ༡༽བུ་བརྒྱད་བྱས་ཤིང་༑༑་མིག་སྨན་གྱིས་ནི་བསྐུས་པའི་མིག་༑༑ བྱིས་པ་ལྷག་པར་རྨོངས་བྱེད་ཀྱང་༑༑་ཕ་རོལ་ཚོལ་བར་མི་བྱེད་དོ་༑༑༢༢
----------
----------
----------
མིག་སྨན་གྱིས་ནི་གསར་བྲིས་ཤིང་༑༑་རྣག་ཅན་ལུས་ནི་བརྒྱན་པ་ཡིས་༑༑ བྱིས་པ་ལྷག་པར་རྨོངས་བྱེད་ཀྱང་༑༑་ཕ་རོལ་ཚོལ་བར་མི་བྱེད་དོ་༑༑༢༣ ༼༢༽ལུས་ནི་དྲི་ཞིམ་གྱིས་བསྐུས་ནས་༑༑་རྐང་པ་བཙག་གིས་བྱུགས་པ་དག་༑༑ བྱིས་པ་ལྷག་པར་རྨོངས་བྱེད་ཀྱང་༑༑་ཕ་རོལ་ཚོལ་བར་མི་བྱེད་དོ་༑༑༢༤
----------
----------
----------
----------
----------
གང་ཞིག་འདོད་པར་ཀུན་སྦྱོར་འབྲེལ་ཆགས་ཤིང་༑༑་ཀུན་དུ་སྦྱོར་བའི་སྐྱོན་རྣམས་མ་མཐོང་བ་༑༑ འདོད་པར་འབྲེལ་ལ་ཆགས ༼༣༽པའི་མི་དེ་ཡིས་༑༑་ཆུ་བོ་མཐའ་ཡས་ཡངས་པ་རྒལ་མི་འགྱུར་༑༑༢༥
ཆགས་བྲལ་མཆོག་དང་ཐ་མ་ཐམས་ཅད་དག་༑༑་འདི་ལ་བདག་དང་བདག་གིར་མི་ལྟ་ཞིང་༑༑ དེ་ལྟར་རྣམ་གྲོལ་སྔོན་ཆད་མ་རྒལ་བའི་༑༑་ཆུ་བོ་རབ་རྒལ་ཡང་སྲིད་མེད་པར་འགྱུར་༑༑༢༦
གང་ཞིག་ཚལ་སྤངས ༼༤༽ཚལ་མེད་པ་༑༑་ནགས་ཚལ་སྤངས་ནས་ནགས་སུ་རྒྱུག་༑༑ གྲོལ་བ་འཆིང་བར་གཅེན་པ་ཡིན་༑༑་གང་ཟག་འདི་ལ་ལྟོས་ཤིག་ཚུར་༑༑༢༧
ཤིང་རྟ་འཐུན་པའི་རྩིབས་ལྡན་པ་༑༑་ཡན་ལག་ཡིད་འོང་གོས་དཀར་ག་ཡོགས་༑༑ སྡིག་མེད་འགྲོ་བ་ལ་ལྟོས་ལ་༑༑་ཆིང་མའི་རྒྱུན ༼༥༽རྣམས་བཅད་པར་གྱིས་༑༑༢༨
འཇིགས་པས་སྐྲག་པའི་མ་དག་ནི་༑༑་ཕལ་ཅེར་རི་དག་ནགས་ཚལ་དང་༑༑ སྐྱེད་མོས་ཚལ་དང་མཆོད་གནས་དང་༑༑་ལྗོན་ཤིང་རྣམས་ལ་སྐྱབས་སུ་འགྲོ་༑༑༢༩
སྐྱབས་དེ་གཙོ་བོ་མ་ཡིན་ཞིང་༑༑་སྐྱབས་དེ་མཆོག་ཏུ་གྱུར་པ་མིན་༑༑ དེ་ལ ༼༦༽སྐྱབས་སུ་སོང་བ་ཡིས་༑༑་སྡུག་བསྔལ་ཀུན་ལ་གྲོལ་མི་འགྱུར་༑༑༣༠
གང་ཞིག་སངས་རྒྱས་ཆོས་དང་ནི་༑༑་དགེ་འདུན་ལ་ནི་སྐྱབས་སོང་ཞིང་༑༑ སྡུག་བསྔལ་སྡུང་བསྔལ་ཀུན་འབྱུང་དང་༑༑་སྡུག་བསྔལ་ཡང་དག་འདས་པ་དང་༑༑༣༡
བདེ་བ་མྱ་ངན་འདས་འགྲོ་བའི་༑༑་འཕགས ༼༧༽ལམ་ཡན་ལག་བརྒྱད་པ་སྟེ་༑༑ འཕགས་པའི་བདེན་པ་བཞི་པོ་དག་༑༑་གང་ཚེ་ཤེས་རབ་ཀྱིས་མཐོང་བ་༑༑༣༢
དེ་ནི་སྐྱབས་ཀྱི་མཆོག་ཡིན་ཞིང་༑༑་དེ་ནི་སྐྱབས་ཀྱི་དམ་པ་ཡིན་༑༑ དེ་ལ་སྐྱབས་སུ་སོང་བ་ཡིས་༑༑་སྡུག་བསྔལ་ཀུན་ལས་གྲོལ་བར་འགྱུར་༑༑༣༣
མཐོང་བས་མཐོང་ཞིང ༼༢༣༦ཨ༡༽མཐོང་བས་མ་མཐོང་མཐོང་༑༑་མ་མཐོང་མི་མཐོང་མཐོང་བྱ་མཐོང་མི་འགྱུར་༑༑ འདྲ་མཐོང་ལྷག་མཐོང་ཐ་དད་དངོས་པོར་བརྗོད་༑༑་ཉིན་མཚན་ནམ་ཡང་ལྷན་ཅིག་མི་གནས་བཞིན་༑༑༣༤
----------
འདྲ་བ་མཐོང་བས་མཐོང་མི་འགྱུར་༑༑་གལ་ཏེ་མཐོང་ན་འདྲ་མི་མཐོང་༑༑ ༼༢༽མཐོང་འདིས་འདྲ་བ་མི་མཐོང་སྟེ་༑༑་འདྲ་མཐོང་མི་ཡིས་མཐོང་བ་མེད་༑༑༣༥
མི་ཡིས་ཅི་མ་མཐོང་ན་འདྲ་བ་མཐོང་༑༑་ཅི་ཞིག་མཐོང་ན་འདྲ་བ་མཐོང་མི་འགྱུར་༑༑ ཇི་ལྟར་འདི་ན་འདྲ་བ་མཐོང་བ་དག་༑༑་གང་ཞིག་མེད་ན་འདྲ་བར་མཐོང་དང་བྲལ་༑༑༣༦
གང་ཚེ་འདི་ཡིས་སྡུག ༼༣༽བསྔལ་མ་མཐོང་བ་༑༑་དེ་ཡི་ཚེ་ན་བདག་ཏུ་མཐོང་བར་འགྱུར་༑༑ ཇི་ལྟ་ཇི་ལྟར་སྡུག་བསྔལ་རྟོགས་གྱུར་པ་༑༑་དེས་ནི་བདག་འདི་འདྲ་བ་མཐོང་མི་འགྱུར་༑༑༣༧
གང་གིས་སོ་སོའི་སྐྱེ་བསྒྲིབས་ན་༑༑་འདུ་བྱེད་སྡུག་བསྔལ་མ་མཐོང་བ་༑༑ དེ་ཕྱིར་འདི་ན་འདྲ་མཐོང་སྟེ་༑༑་དེ་མེད་འདྲ ༼༤༽བ་མི་མཐོང་ངོ་༑༑༣༨
མཐོང་བའི་ཚོམས་ཏེ་ཉི་ཤུ་རྩ་བདུན་པའོ་༑༑
----------
༑༑་སྡིག་པ་ཐམས་ཅད་མི་བྱ་སྟེ་༑༑་དགེ་བ་ཕུན་སུམ་ཚོགས་པར་བྱ་༑༑ རང་གི་སེམས་ནི་ཡོངས་སུ་གདུལ་༑༑་འདི་ནི་སངས་རྒྱས་བསྟན་པ་ཡིན་༑༑༡
སྦྱིན་པས་བསོད་ནམས་རབ་ཏུ་འཕེལ་༑༑ ༼༥༽ལེགས་བསྡམས་དགྲ་སོགས་མི་འགྱུར་རོ་༑༑ དགེ་དང་ལྡན་པས་སྡིག་པ་སྤོང་༑༑་ཉོན་མོངས་ཟད་པས་མྱ་ངན་འདའ་༑༑༢
མཁས་དང་འདྲེ་དང་བྱིས་པའི་སྐྱེ་བོ་དང་༑༑་ལྷན་ཅིག་སྤྱོད་དང་གཅིག་པུ་གནས་ཀྱང་རུང་༑༑ ངང་པས་ཆུ་ལ་འོ་མ་འཐུང་བ་ལྟར་༑༑་མཁས་པས་སྡིག ༼༦༽བ་ཅན་རྣམས་རབ་ཏུ་སྤང་༑༑༣
འཇིག་རྟེན་ཉེས་དམིགས་མཐོང་བ་དང་༑༑་འགོག་པར་འགྱུར་བའི་ཆོས་མཐོང་བས་༑༑ འཕགས་པ་སྡིག་ལ་དགའ་མི་བྱེད་༑༑་སྡིག་ཅན་དགེ་ལ་དགའ་མི་འགྱུར་༑༑༤
ལེགས་པར་ཉེར་ཞིའི་རོ་དང་ནི་༑༑་རབ་ཏུ་དབེན་པའི་རོ་ཤེས་པ་༑༑ རིམས ༼༧༽ནད་མེད་ཅིང་སྡིག་མེད་ལ་༑༑་ཆོས་ལ་དགའ་བའི་རོ་དག་འཐུང་༑༑༥
སེམས་ཀྱི་ཟག་པ་མེད་པ་དང་༑༑་སེམས་ནི་འཆིང་བས་མ་བཅོམ་ལ་༑༑ དགེ་དང་སྡིག་པ་རབ་སྤངས་པ་༑༑་ངན་འགྲོ་རྣམས་ཀྱིས་འཇིགས་པ་མེད་༑༑༦
གནས་མིན་ཟློག་དང་ལེགས་སྨྲ་དང་༑༑་ཉེས་དམིགས ༼༢༣༦བ༡༽སྟོན་པར་བྱེད་པ་དང་༑༑ མཁས་པས་ཚར་གཅོད་སྨྲ་བྱེད་པ་༑༑་དེ་ལྟའི་སྐྱེ་དགུ་བསྟེན་པར་བྱ་༑༑ དེ་ལྟ་བུ་དག་བསྟེན་བྱས་ན་༑༑་སྡིག་པར་མི་འགྱུར་ལེགས་པར་འགྱུར་༑༑༧
ཉེ་བར་ཞི་ཞིང་རབ་ཞི་ལ་༑༑་དལ་བུས་སྨྲ་ཞིང་ཁེངས་མེད་པ་༑༑ སྡིག་པའི་ཆོས་རྣམས་སྤྲུག་བྱེད་དེ་༑༑་རླུང་གིས ༼༢༽ལྗོན་ཤིང་ལོ་མ་བཞིན་༑༑༨
གང་ཞིང་སྐྱེས་བུ་དག་ཅིང་ཉོན་མོངས་མེད་༑༑་རབ་ཏུ་སྡང་མེད་མི་ལ་ཁྲོ་བྱེད་པའི་༑༑ བྱིས་པ་དེ་ལ་སྡིག་པ་ཕྱིར་འགོག་སྟེ་༑༑་རྫི་རྫོགས་སུ་ནི་རྡུལ་རྣམས་གཏོར་བ་བཞིན་༑༑༩
དགེ་བ་བྱེད་པས་དགེ་བ་དང་༑༑་སྡིག་པ་བྱེད་པས་སྡིག་པ་སྟེ་༑༑ མི་ཡིས ༼༣༽གང་དང་གང་བྱས་པ་༑༑་དེ་དེ་རང་གིས་མཐོང་བར་འགྱུར་༑༑༡༠
བདག་གིས་སྡིག་པ་བྱས་ན་ནི་༑༑་དེ་བདག་ཁོ་ན་ཀུན་ཉོན་མོངས་༑༑ བདག་གིས་སྡིག་པ་མ་བྱས་ན་༑༑་བདག་ཉིད་ཁོ་ན་རྣམ་པར་དག་༑༑ གཞན་གྱིས་གཞན་སྤྱོད་མི་བྱེད་ཀྱི་༑༑་དག་དང་མ་དག་རང་རང་བྱེད་༑༑༡༡
བདག ༼༤༽ཉིད་ཀྱིས་ནི་སྡིག་པ་དག་༑༑་བྱས་ཤིང་ཉེ་བར་བསགས་པ་ཡིས་༑༑ བསམ་བརླག་མངོན་དུ་འཇོམས་པར་བྱེད་༑༑་རྡོ་རྗེས་ནོར་བུ་འབིགས་པ་བཞིན་༑༑༡༢
མིག་ལྡན་འགྲོ་བར་བྱེད་པ་ཡིས་༑༑་ཉམ་ངའི་ལམ་དག་ཇི་ལྟ་བར་༑༑ མཁས་པས་འཚོ་བའི་འཇིག་རྟེན་འདི་༑༑་སྡིག་པ ༼༥༽དག་ནི་ཡོངས་སུ་སྤང་༑༑༡༣
ནོར་ཆེན་གྱིས་ནི་གྲོགས་ཉུང་དང་༑༑་ཚོང་པས་འཇིགས་བཅས་ལམ་དང་ནི་༑༑ གསོན་པར་འདོད་པས་དུག་ལྟ་བུར་༑༑་མཁས་པ་སྡིག་ཅན་ཡོངས་སུ་སྤང་༑༑༡༤
གལ་ཏེ་ལག་མཐིལ་རྨ་མེད་ན་༑༑་ལག་པས་དུག་ནི་བཟུང་བྱས་ཀྱང་༑༑ རྨ་མེད་དུག་ནི་མི ༼༦༽འཛིན་ལྟར་༑༑་མ་བྱས་པ་ལ་སྡིག་པ་མེད་༑༑༡༥
བདག་ལ་མི་ཕན་བྱ་བ་དང་༑༑་ལེགས་པ་མ་ཡིན་བྱ་བར་སླ་༑༑ གང་དག་ཕན་ཞིང་བདེར་འགྱུར་བ་༑༑་དེ་ནི་མཆོག་ཏུ་བྱ་བར་དཀའ་༑༑༡༦
དམ་པས་ལེགས་པ་བྱ་སླ་ཡི་༑༑་དམ་པས་སྡིག་པ་བྱ་བར་དགའ་༑༑ ངན་པས་སྡིག་པ་བྱ་སླ ༼༧༽ཡི༑༑་འཕགས་པས་སྡིག་པ་བྱ་བར་དཀའ་༑༑༡༧
ཇི་སྲིད་སྡིག་པ་མ་སྨིན་པ་༑༑་དེ་སྲིད་བྱིས་པ་མངར་བར་སེམས་༑༑ གང་ཚི་སྡིག་པ་སྨིན་གྱུར་པ་༑༑་དེ་ཚེ་དེ་ནི་ཚ་བར་སེམས་༑༑༡༨
ཇི་སྲིད་སྡིག་པ་མ་སྨིན་པ་༑༑་དེ་སྲིད་སྡིག་པ་རུང་བར་ལྟ་༑༑ གང་ཚེ་སྡིག་པ་སྨིན་གྱུར་པ་༑༑་དེ་ཚེ ༼༢༣༧ཨ༡༽སྡིག་པ་མཐོང་བར་འགྱུར་༑༑༡༩
ཇི་སྲིད་བཟང་པོ་མ་སྨིན་པ་༑༑་དེ་སྲིད་བཟང་པོ་སྡིག་པར་མཐོང་༑༑ གང་ཚེ་བཟང་པོ་སྨིན་གྱུར་པ་༑༑་དེ་ཚེ་བཟང་པོར་མཐོང་བར་འགྱུར་༑༑༢༠
སྡིག་པ་སྡུག་བསྔལ་སོགས་པས་ན་༑༑་དེ་ལ་དགའ་བར་མི་བྱའོ་༑༑ བརྒྱ་ལ་སྡིག་པ་བྱས་ན ༼༢༽ཡང་༑༑་ཡང་དང་ཡང་དུ་དེ་མི་བྱ་༑༑༢༡
བསོད་ནམསབདེ་བ་སོགས་པས་ན་༑༑་དེ་ཉིད་ལ་ནི་དགའ་བར་བྱ་༑༑ གལ་ཏེ་བསོད་ནམས་བྱས་ན་ཡང་༑༑་དེ་ནི་ཡང་དང་ཡང་དུ་བྱ་༑༑༢༢
སྡིག་ལ་ཡིད་ནི་མངོན་དགའ་བ་༑༑་བསོད་ནམས་དལ་བུས་བྱེད་འགྱུར་བས་༑༑ སྡིག་པ་ལསནི་སེམས་བཟློག ༼༣༽ཅིང་༑༑་བསོད་ནམས་མངོན་པར་སྨྱུར་ཏེ་བྱ་༑༑༢༣
སྡིག་པ་ཆུང་དུ་བྱས་པས་ཀྱང་༑༑་འཇིག་རྟེན་ཕ་རོལ་འཇིག་ཆེན་དང་༑༑ ཕུང་ཁྲོལ་ཆེན་པོ་བྱེད་འགྱུར་ཏེ་༑༑་ཁོང་པར་སོང་བའི་དུག་བཞིན་ནོ་༑༑༢༤
བསོད་ནམས་ཆུང་ངུ་བྱས་པས་ཀྱང་༑༑་འཇིག་རྟེན་ཕ་རོལ་བདེབར་འདྲེན་༑༑ དོན་ཆེན ༼༤༽དག་ཀྱང་བྱེད་འགྱུར་ཏེ་༑༑་འབྲུ་རྣམས་ཕུན་སུམ་འབྱོར་པ་བཞིན་༑༑༢༥
གང་ཞིག་ཉེས་མེད་ཆད་པས་གཅོད་༑༑་སྡང་བ་མིན་ལ་རབ་སྡང་བ་༑༑ གནས་གཞན་གང་ཡང་རུང་བ་བཅུ་༑༑་མྱུར་དུ་ཐོབ་པ་ཁོ་ནར་འགྱུར་༑༑༢༦ ཚོར་བ་མི་བཟད་པ་དག་གམ་༑༑་ཡང་ན་ལུས་ནི་འདྲལ ༼༥༽བའམ་༑༑ གནོད་པའི་ཚོར་བ་ཚ་བའང་རུང་༑༑་ཡང་ན་སེམས་འཁྲུགས་ཐོབ་པར་འགྱུར་༑༑༢༧
གཉེན་འདུན་རྣམས་དང་བྲལ་བའམ་༑༑་ལོངས་སྤྱོད་ཟད་པར་འགྱུར་བའམ་༑༑ རྒྱལ་པོའི་གནོད་པ་འབྱུང་བའམ་༑༑་མི་སྙན་ཤིན་ཏུ་མི་བཟད་དམ་༑༑༢༨
----------
ཡང་ན་ཁྱིམ་ནི་མི་ཆེན་པོས་༑༑་ངེས ༼༦༽པར་སྲེག་པར་བྱེད་པར་འགྱུར་༑༑ ཤེས་རབ་འཆལ་བ་ལུས་ཞིག་ནས་༑༑་བཅུ་པ་ངན་འགྲོར་འགྲོ་བར་འགྱུར་༑༑༢༩
སྡིག་པ་བྱས་པས་བག་དབབ་མི་བྱ་སྟེ་༑༑་རིང་བྱས་རྒྱང་མར་བྱས་ཀྱང་བག་མི་དབབ་༑༑ དབེན་པར་བྱས་ཀྱང་བག་དབབ་མི་བྱ་སྟེ་༑༑་དེ་ཡི་རྣམ་སྣིན་ཡོད་པས ༼༧༽བག་མི་དབབ་༑༑༣༠
བསོད་ནམས་བྱས་པས་བག་ནི་དབབ་བྱ་སྟེ་༑༑་རིང་བྱས་རྒྱང་རིང་བྱས་ཀྱང་བདག་དབབ་ཅིང་༑༑ དབེན་པར་བྱས་ཀྱང་བག་ནི་དབབ་པར་བྱ་༑༑་དེ་ཡི་རྣམ་སྨིན་ཡོད་པས་བགཏ་དབབ་བོ་༑༑༣༡
བདག་གིས་སྡིག་པ་བྱས་པས་མྱ་ངན་བྱེད་༑༑་རིང་དང་རྒྱང་རིང་བྱས ༼༢༣༧བ༡༽པས་མྱ་ངན་བྱེད་༑༑ བདག་གིས་དབེན་པར་བྱས་པས་མྱ་ངན་བྱེད་༑༑་དེ་ཡི་རྣམ་སྨིན་ཡོ་པས་མྱ་ངན་བྱེད་༑༑༣༢ བདག་ཉིད་ནག་པོའི་ལས་དང་ལྡན་མཐོང་ནས་༑༑་འདིར་ཡང་མྱ་ངན་གཞན་དུའང་མྱ་ངན་བྱེད་༑༑ སྡིག་པ་བྱས་པས་གཉི་གར་མྱ་ངན་བྱེད་༑༑་དེ་ནི་མྱ་ངན་དེ་རབ ༼༢༽མུ་ངན་བྱེད་༑༑༣༣
བདག་གིས་བསོད་ནམས་བྱས་པས་དགའ་བར་འགྱུར་༑༑་རིང་དང་རྒྱང་རིང་བྱས་པས་དགའ་བར་འགྱུར་༑༑ བདག་གིས་དབེན་པར་བྱས་པས་དགའ་བར་འགྱུར་༑༑་དེ་ཡི་རྣམ་སྨིན་ཡོད་པས་དགའ་བར་འགྱུར་༑༑༣༤
----------
བདག་ཉིད་རྣམ་དག་ལས་དང་ལྡན་མཐོང ༼༣༽ནས༑༑་འདི་ན་དགའ་འགྱུར་གཞན་དུའང་དགའ་བར་འགྱུར་༑༑ བསོད་ནམས་བྱས་པས་གཉི་བར་དགའ་འགྱུར་ཞིང་༑༑་དེ་ནི་དགའ་འགྱུར་དེ་རབ་དགའ་བར་འགྱུར་༑༑༣༥
བདག་གིས་སྡིག་པ་བྱས་པས་གདུང་འགྱུར་ཞིང་༑༑་རིང་བྱས་རྒྱང་རིང་བྱས་པས་གདུང་བར་འགྱུར་༑༑ ༼༤༽བདག་གིས་དབེན་པར་བྱས་པས་གདུད་འགྱུར་ཞིང་༑༑་དེ་ཡི་རྣམ་སྨིན་ཡོད་པས་གདུང་བར་འགྱུར་༑༑༣༦ བདག་ཉིད་ནག་པོའི་ལས་དང་ལྡན་མཐོང་ནས་༑༑་འདི་ན་གདུང་འགྱུར་ཕ་རོལ་གདུང་བར་འགྱུར་༑༑ སྡིག་པ་བྱས་པས་གཉི་གར་གདུང་འགྱུར་ཞིང་༑༑་དེ་ནི་གདུང་འགྱུར ༼༥༽དེ་རབ་གདུང་བར་འགྱུར་༑༑༣༧
བདག་གིས་བསོད་ནམས་བྱས་པས་དགའ་འགྱུར་ཞིང་༑༑་རིང་བྱས་རྒྱང་རིང་བྱས་པས་དགའ་བར་འགྱུར་༑༑་བདག་གིས་བདེན་པར་བྱས་པས་དགའ་འགྱུར་ཞིང་༑༑་དེ་ཡི་རྣམ་སྨིན་ཡོད་པས་དགའ་བར་འགྱུར་༑༑༣༨ བདག་ཉིད་དཀར་པོའི ༼༦༽ལས་དང་ལྡན་མཐོང་ནས་༑༑་འདི་ན་དགའ་འགྱུར་པ་རོལ་དགའ་བར་འགྱུར་༑༑ བསོད་ནམས་བྱས་བས་གཉི་གར་དགའ་འགྱུར་ཞིང་༑༑་དེ་ནི་དགའ་འགྱུར་དེ་རབ་དགའ་བར་འགྱུར་༑༑༣༩
----------
སྡིག་པ་བྱས་ཤིང་བསོད་ནམས་མ་བྱས་ལ་༑༑་ཆོས་དང་གོལ་ཞིང་ཆོས་མིན་ཐོབ་པའི ༼༧༽མི༑༑ སྡིག་པའི་ལས་ཅན་འཆི་བས་འཇིགས་འགྱུར་ཏེ་༑༑་ཆུ་ཆེན་ནང་དུ་གྲུ་ངན་ཞིག་པ་བཞིན་༑༑༤༠
བསོད་ནམས་བྱས་ཤིང་སྡིག་པ་མ་བྱས་ལ་༑༑་དམ་པ་རྣམས་ཀྱི་སྔོན་གྱི་ཆོས་སྤྱོད་པས་༑༑ ང་ནི་ནམས་ཀྱང་འཆི་བས་འཇིགས་མེད་དོ་༑༑་བརྟན་པའི་གྲུ་ཡིས་ཕ་རོལ་འགྲོ ༼༢༣༨ཨ༡༽པ་བཞིན་༑༑༤༡
སྡིག་པའི་ཚོམས་ཏེ་ཉི་ཤུ་རྩ་བརྒྱད་པའོ་༑༑
----------
༑༑་ཇི་སྲིད་ཉི་མ་མ་ཤར་བ་༑༑་དེ་སྲིད་སྲིན་བུ་མེ་ཁྱེར་སྣང་༑༑ ཉི་མ་ཤར་བར་གྱུར་པ་ན་༑༑་སྣང་བ་མེད་ཅིང་སྔོན་པོར་འགྱུར་༑༑༡
ཇི་སྲིད་དེ་བཞིན་གཤེགས་མ་ཤར་༑༑་དེ་སྲིད ༼༢༽རྟོག་གེ་པ་རྣམས་སྣང་༑༑ འཇིག་རྟེན་རྫོགས་སངས་རྒྱས་ཤར་བ་༑༑་རྟོག་ཅན་ཉན་ཐོས་བཅས་མི་སྣང་༑༑༢
གཅེས་མིན་གཅེས་པར་བློས་འཛིན་ཅིང་༑༑་གཅེས་ལ་གཅེས་པ་མིན་རྟོག་པ་༑༑ ལོག་པར་ཀུན་རྟོག་སྤྱོད་ཡུལ་ཅན་༑༑་དེས་ནི་གཅེས་པ་ཐོབ་མི་འགྱུར་༑༑༣
གཅེས་པ ༼༣༽མིན་ལ་གཅེས་མིན་དང་༑༑་གཅེས་ལ་གཅེས་པར་འདུ་ཤེས་པ་༑༑ ལེགས་པར་ཀུན་རྟོག་སྤྱོད་ཡུལ་ཅན་༑༑་དེས་ནི་གཅེས་པ་འཐོབ་པར་འགྱུར་༑༑༤
འདི་ན་ལྟ་དང་ཉན་ལ་མངོན་ཞེན་པའི་༑༑་ཆིངས་མ་གསར་དང་གསར་དུ་འཕེལ་བ་དག་༑༑ འཁོར་བར་རྒྱུག་ཅིང་འགྲོ་དང་སྡོད་འགྱུར ༼༤༽ཏེ༑༑་མེ་ནང་ལྷུང་བའི་ཕྱེ་མ་ལེབ་དང་འདྲ་༑༑༥
འདི་ལ་མྱོང་འགྱུར་གཞན་ལ་མྱོང་འགྱུར་བའམ་༑༑་འདི་ན་ཐེ་ཚོམ་ཐ་དད་ཇི་སྙེད་པ་༑༑ དེ་དག་ཚངས་པར་སྤྱད་སྤྱོད་འབད་པ་དག་༑༑་སེམས་པར་བྱེད་པས་རབ་ཏུ་རྣམ་པར་སྤོང་༑༑༦
གང་ཞིག་སྙིགས་མ་ཡོད་བཞིན་དུ་༑༑་ངུར ༼༥༽སྨྲིག་གོས་ནི་གྱོན་བྱེད་པ་༑༑ དུལ་དང་དེས་པ་མེད་པ་དེ་༑༑་ངུར་སྨྲིག་གྱོན་པའི་འོས་མ་ཡིན་༑༑༧
གང་ཞིག་སྙིགས་མ་རྣམས་སྤངས་ནས་༑༑་ཚུལ་ཁྲིམས་ལེགས་པར་མཉམ་བཞག་པ་༑༑ དུལ་དང་ངེས་པར་ལྡན་པ་དེ་༑༑་ངུར་སྨྲིག་གྱོན་པའི་འོས་ཡིན་ནོ་༑༑༨ ག་ཡོ་སྒྱུ ༼༦༽འཇུངས་དང་ལྡན་པའི་མི་༑༑་ཁ་དོག་དང་ནི་གཟུགས་ལྡན་པའམ་༑༑ ཡང་ན་སྨྲ་བར་བྱེད་ཙམ་གྱིས་༑༑་ཕོ་མཆོག་ཡིན་པར་མི་ཆུད་དོ་༑༑༩
གང་ཞིག་ཆོས་གསུམ་དེ་དག་རྣམས་༑༑་ཏ་ལའི་མགོ་བོ་བཞིན་བཅད་ནས་༑༑ བློ་ལྡན་སྐྱོན་ནི་བསལ་བ་དེ་༑༑་ཕོ་མཆོག་ཡིན་པར ༼༧༽བརྗོད་པར་བྱ་༑༑༡༠
----------
འཇིག་རྟེན་འདི་ན་ལེགས་པར་མ་བསྡམས་པ་༑༑་ཕལ་ཆེར་ལེགས་བསྡམས་རྟགས་ཀྱིས་རྒྱུ་བྱེད་པས་༑༑ ལེགས་པར་མ་བརྟགས་བར་དུ་མི་དག་གི་༑༑་མདོག་གཟུགས་ལན་འགའ་མཐོང་བས་ཡིད་མ་རྟོན་༑༑༡༡
ར་གན་ཁ་བསྒྱུར་ལྟ་བུར་མི་འཚམ་ཞིང་༑༑ ༼༢༣༨བ༡༽ལྕགས་ཕྱེད་གསེར་གྱིས་ག་ཡོགས་པ་ཇི་ལྟ་བུར་༑༑ ཁོང་པ་རབ་གདུག་ཕྱི་རོལ་འཕགས་ཚུལ་གྱིས་༑༑་འཇིག་རྟེན་འདི་ན་འཁོར་དང་བཅས་པར་གྱུར་༑༑༡༢
གང་ཞིག་རྡེ་འགེངས་གཉིད་ནི་ལོག་པ་དང་༑༑་ཉིན་དང་མཚན་དུ་འགྲེ་ལྡོག་ཉལ་བྱེད་པ་༑༑ རྫབ་ནང་ཕག་ཆེན་ལུས ༼༢༽རྒྱས་ཇི་ལྟ་བར་༑༑་ཡང་དང་ཡང་དུ་སྨད་པའི་མངལ་དུ་འཇུག་༑༑༡༣
མི་ནི་རྟག་ཏུ་དྲན་པ་ལྡན་པ་དང་༑༑་རྟག་ཏུ་ཁ་ཟས་ཀྱི་ནི་ཚོད་ཤེས་པ་༑༑ དེ་ཡི་སྡུག་བསྔལ་ཆུང་བར་འགྱུར་བ་དང་༑༑་དལ་བུས་འཇུ་བས་ཚེ་ཡང་རིང་བར་བྱེད་༑༑༡༤
གང་ཞིག་དབང་པོ་མ་བསྡམས ༼༣༽ཤིང་༑༑་ཟས་ཀྱི་ཚོད་ནི་མི་ཤེས་ལ་༑༑ དྲན་པ་ཉམས་དང་ལེ་ལོ་ཅན་༑༑་གཙང་བར་ལྟ་ཞིང་གནས་བྱེད་པ་༑༑ དེ་ནི་འདོད་ཆགས་རྣམས་ཀྱིས་བཅོམ་༑༑་རླུང་གིས་མི་བརྟན་ལྗོན་ཤིང་བཞིན་༑༑༡༥
----------
----------
----------
----------
----------
གང་ཞིག་དབང་པོ་ལེགས་བསྡམས་ཤིང་༑༑་ཟས་ཀྱི་ཚོད་ནི་ཤེས་པ་དང་༑༑ ༼༤༽སོ་སོར་དྲན་ཞིང་བརྩོན་འགྲུས་ལྡན་༑༑་མི་གཙང་ལྟ་བས་གནས་བྱེད་པ་༑༑ དེ་ནི་འདོད་ཆགས་ཀྱིས་མི་ཆོམས་༑༑་རླུང་གིས་རི་བོ་མི་ག་ཡོས་བཞིན་༑༑༡༦
----------
----------
----------
----------
----------
དགོན་པ་དགའ་བར་བྱ་འོས་པ་༑༑་དེ་ལ་སྐྱེ་བོ་མི་དགའ་ཡང་༑༑ དེ་ལ་འདོད་ཆགས་བྲལ་བ་དགའ་༑༑་འདོད་པ་ཚོལ ༼༥༽བར་བྱེད་རྣམས་མིན་༑༑༡༧
དགོན་པའམ་ཡང་ན་གྲོང་དག་གམ་༑༑་གཤང་ངམ་ཐང་བུ་དག་ཀྱང་རུང་༑༑ གང་ན་འཕགས་པ་བཞུགས་པ་ཡི་༑༑་ས་དེ་ཡིད་དུ་འོང་བ་ཡིན་༑༑༡༨
དམ་པ་རིང་ནས་སྣང་གྱུར་ཏེ་༑༑་གངས་ཅན་གྱི་ནི་རི་བོ་བཞིན་༑༑ ངན་པ་ཉེ་ཡང་མི་སྣང་སྟེ་༑༑ ༼༦༽མུན་ཁྲོད་མདའ་ནི་འཕངས་པ་བཞིན་༑༑༡༩
མཁས་པ་དོན་སེམས་བྱེད་པ་ཡི་༑༑་དམ་པ་ཉིད་དང་འགྲོགས་ན་ནི་༑༑ དོན་ཆེན་འགྱུར་ཞིང་ཟབ་མོ་ཡི་༑༑་ཤེས་རབ་སོ་སོར་རྟོགས་པར་འགྱུར་༑༑༢༠
གཞུ་ཡིས་མདའ་འཕངས་བསྣུན་པ་ཡི་༑༑་ག་ཡུལ་ངོའི་གླང་ཆེན་ཇི་བཞིན་དུ་༑༑ ༼༧༽ཚུལ་འཆལ་སྐྱེ་བོ་མང་པོ་ཡིས་༑༑་མི་སྙན་སྨྲས་པ་བཟོད་པར་བྱ་༑༑༢༡
ཕལ་ཆེར་འཇིགས་པའི་འཁོར་བ་སྟེ་༑༑་ངས་ནི་དེ་ལ་འཇིགས་མཐོང་སྟེ་༑༑ དེ་བས་སྲིད་ལ་མངོན་མི་དགའ་༑༑་སྲིད་པའི་འབྱོར་ཐོབ་དགའ་བ་མེད་༑༑༢༢
མི་གང་ཁྱིམ་འབིགས་བྱེད་པ་དང་༑༑་དད་པ་མེད་ཅིང་བྱས་མི་གཟོ་༑༑ གོ་སྐབས་བཅོམ་དང་སྐྱུགས་པ་ཟ་༑༑་དེ་ནི་སྐྱེས་བུ་དམ་པ་ཡིན་༑༑༢༣
ཕ་མ་དག་ནི་བསད་བྱས་ཤིང་༑༑་རྒྱལ་པོ་གཙང་སྦྲ་ཅན ༼༢༣༩ཨ༡༽གཉིས་དང་༑༑ ཡུལ་འཁོར་འཁོར་དང་བཅས་བཅོམ་ན་༑༑་མི་ནི་དག་པར་འགྱུར་ཞེས་བྱ་༑༑༢༤ གང་དག་ཀུན་དུ་སོགས་མེད་ཅིང་༑༑་གང་དག་ཁ་ཟས་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་དབེན་པ་ནིད་ཀྱི་སྤྱོད་ཡུལ་ཅན་༑༑ དེ་དག ༼༢༽འགྲོ་བ་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༢༥
གང་དག་ཀུན་ཏུ་སོགས་མེད་ཅིང་༑༑་གང་དག་ཁ་ཟས་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་དབེན་པ་ཉིད་ཀྱི་སྤྱོད་ཡུལ་ཅན་༑༑ དེ་དག་རྗེས་ནི་རྟོགས་དཀའ་སྟེ་༑༑་ནམ་མཁའ་ལ ༼༣༽ནི་བྱ་རྗེས་བཞིན་༑༑༢༦
----------
----------
གང་དག་ཀུན་དུ་སོགས་མེད་ཅིང་༑༑་གང་དག་ཁ་ཟས་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་སྟོང་དང་མཚན་མ་མེད་པ་དང་༑༑ རྟག་ཏུ་བསམ་གཏན་སྤྱོད་ཡུལ་ཅན་༑༑་དེ་དག་འགྲོ་བ་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༢༧ གང་དག་ཀུན་དུ་སོགས ༼༤༽མེད་ཅིང་༑༑་གང་དག་ཁ་ཟས་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་རྟག་ཏུ་བསམ་གཏན་སྤྱོད་ཡུལ་ཅན་༑༑ དེ་དག་རྗེས་ནི་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༢༨ གང་དག་ཀུན་ཏུ་སོགས་མེད་ཅིང་༑༑་གང་དག་ཁ་ཟས་ཡོངས ༼༥༽ཤེས་པ་༑༑ སྟོང་དང་མཚན་མ་མེད་པ་དང་༑༑་དབེན་པ་ཉིད་ཀྱི་སྤྱོད་ཡུལ་ཅན་༑༑ དེ་དག་འགྲོ་བ་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༢༩ གང་དག་ཀུན་དུ་སོགས་མེད་ཅིང་༑༑་གང་དག་ཁ་ཟས་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་དབེན ༼༦༽པ་ཉིད་ཀྱི་སྤྱོད་ཡུལ་ཅན་༑༑ དེ་དག་རྗེས་ནི་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༣༠ གང་དག་ཕ་མཐར་རྟེན་མེད་ཅིང་༑༑་གང་གིས་ཟག་ཟད་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་དབེན་པ་ཉིད་ཀྱི་སྤྱོད་ཡུལ་ཅ་༑༑ དེ་དག་འགྲོ་བ ༼༧༽རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༣༡
གང་དག་ཕ་མཐར་རྟེན་མེད་ཅིང་༑༑་གང་གིས་ཟག་ཟད་ཡོངས་ཤེས་པ་༑༑ སྟོང་དང་མཚ་མ་མེད་པ་དང་༑༑་དབེན་པ་ཉིད་ཀྱི་སྤྱོད་ཡུལ་ཅན་༑༑ དེ་དག་རྗེས་ནི་རྟོགས་དགའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༣༢
----------
༼༢༣༩བ༡༽གང་དག་པ་མཐར་རྟེན་མེད་ཅིང་༑༑་གང་གིས་ཟག་ཟད་ཡོངས་ཤེས་པ་༑༑ སྤོང་དང་མཚན་མ་མེད་པ་དང་༑༑་རྟག་ཏུ་བསམ་གཏན་སྤྱོད་ཡུལ་ཅན་༑༑ དེ་དག་འགྲོ་བ་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༣༣ གང་དག་ཕ་མཐར་རྟེན་མེད་ཅིང་༑༑་གང་གིས་ཟག་ཟད་ཡོངས་ཤེས་པ་༑༑ སྟོང་དང ༼༢༽མཚན་མ་མེད་པ་དང་༑༑་རྟག་ཏུ་བསམ་གཏན་སྤྱོད་ཡུལ་ཅན་༑༑ དེ་དག་རྗེས་ནི་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༣༤
གང་དག་ཐ་མཐར་རྟེན་མེད་ཅིང་༑༑་གང་གིས་ཟག་ཟད་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་རྟག་ཏུ་བསམ་གཏན་སྤྱོད་ཡུལ་ཅན་༑༑ དེ་དག་འགྲོ་བ་རྟོགས ༼༣༽དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༣༥ གང་དག་ཕ་མཐར་རྟེན་མེད་ཅིང་༑༑་གང་གིས་ཟག་ཟད་ཡོངས་ཤེས་པ་༑༑ སྟོང་དང་མཚན་མ་མེད་པ་དང་༑༑་རྟག་ཏུ་བསམ་གཏན་སྤྱོད་ཡུལ་ཅན་༑༑ དེ་དག་རྗེས་ནི་རྟོགས་དཀའ་སྟེ་༑༑་ནམ་མཁའ་ལ་ནི་བྱ་རྗེས་བཞིན་༑༑༣༦
སྐྱེ་དགུ་ཕལ་པ་འདི་དགི་༑༑་ཕ་མཐའ ༼༤༽ཉིད་དུ་རྒྱུག་བྱེད་པས་༑༑ གང་དག་ཕ་རོལ་འགྲོ་བྱེད་པའི་༑༑་མི་ཡི་སྐྱེ་བོ་དེ་དག་ཉུང་༑༑༣༧
གང་དག་ལེགས་པར་གསུངས་པ་ཡི་༑༑་ཆོས་ལ་ཆོས་ཀྱི་རྗེས་ལྟ་བས་༑༑ སྐྱེ་བོ་དེ་དག་སྐྱེ་ཤི་ཡི་༑༑་མཚོ་ཆེན་རྒལ་དཀའི་ཕ་རོལ་འགྲོ་༑༑༣༨
སྐྱོབ་པ་རབ་ཏུ་རྣམ་གྲོལ་ཞིང་༑༑་དུས་འདས་མྱ་ངན་བྲལ་བ་དང་༑༑ མདུད ༼༥༽པ་ཐམས་ཅད་སྤངས་པ་ལ་༑༑་ཡོངས་སུ་གདུང་བ་ཡོད་མི་འགྱུར་༑༑༣༩
འཇིགས་དང་བཅས་པའི་ལམ་རྒལ་ཅིང་༑༑་ག་ཡང་ས་ཡོངས་སུ་སྤོངས་པ་དང་༑༑ སྦྱོར་དང་མདུད་པ་ལས་གྲོལ་བས་༑༑་འདོད་ཆགས་ཀྱི་ནི་དུག་ཀུན་བཅོམ་༑༑༤༠
འདོད་པ་ལྟ་བུའི་འདམ་རྫ་བ་མེད་༑༑་ཞེ་སྡང་ལྟ་བུའི ༼༦༽གནོད་མེད་དོ་༑༑ གི་མུག་ལྟ་བུའི་རྒྱ་མེད་དེ་༑༑་སྲེད་པ་ལྟ་བུའི་ཆུ་ཀླུང་མེད་༑༑༤༡
ནམ་མཁའ་ལ་ནི་རྗེས་ལྟ་བུར་༑༑་ཕྱི་རོལ་པ་ལ་དགེ་སྦྱོང་མེད་༑༑ བྱིས་པ་སྤྲོས་ལ་མངོན་པར་དགའ་༑༑་དེ་བཞིན་གཤེགས་ལ་སྤྲོས་མི་མངའ་༑༑༤༢
སྦྱོར་བས་བྱིས་པ་ཁྲིད་པའི་ཕྱིར་༑༑་མཁས་པ་སྦྱོར་བ་འཇོམས ༼༧༽པར་བྱེད་༑༑ མཁས་པ་ལྷ་དང་མི་དག་གི་༑༑་སྦྱོར་བ་གང་ཡིན་འཇོམས་བྱེད་པ་༑༑ སྦྱོར་བ་ཀུ་དང་བྲལ་བའི་ཕྱིར་༑༑་སྡུག་བསྔལ་ཀུན་ལས་གྲོལ་བར་འགྱུར་༑༑༤༣
སྦྱོར་བ་ལས་ནི་སྲིད་པ་འབྱུང་༑༑་སྦྱོར་བ་མེད་པས་སྲིད་པ་ཟད་༑༑ སྲིད་པ་དང་ནི་སྲིད་མེད་པའི་༑༑་ལམ་འདི་གཉིས་ནི་ཤེས་གྱིས་ལ་༑༑ ༼༢༤༠ཨ༡༽སྦྱོར་ལམ་རབ་ཏུ་འདའ་བྱའི་ཕྱིར་༑༑་མཁས་པས་དེ་ལ་བསླབ་པར་གྱིས་༑༑༤༤
ཉེས་པར་སྤྱད་པ་བྱས་པས་གདུང་འགྱུར་ཞིང་༑༑་ངན་འགྲོར་སོང་བའི་འོག་ཏུ་འང་གདུང་བར་འགྱུར་༑༑ ལེགས་པར་སྤྱད་པ་བྱས་པས་དགའ་འགྱུར་ཞིང་༑༑་བདེ་འགྲོར་སོང་བའི ༼༢༽འོག་ཏུའང་དགའ་བར་འགྱུར་༑༑༤༥
ཕྱི་ནས་གདུང་འགྱུར་དེ་བྱེད་པས་༑༑་གཉིས་ན་ཉེས་སྤྱད་མ་བྱས་བླ་༑༑ གདུང་བར་མི་འགྱུར་དེ་བྱ་སྟེ་༑༑་ལེགས་པར་སྤྱད་པ་བྱས་ན་རུང་༑༑༤༦
མཁས་དང་བྱིས་པ་འདྲེས་པ་ལས་༑༑་མ་སྨྲས་ཤེས་པར་མི་འགྱུར་བས་༑༑ ཞི་བའི་གོ་འཕང ༼༣༽སྨྲོས་ཤིག་དང་༑༑་སྨྲས་པ་ཡིས་ནི་ཤེས་པར་འགྱུར་༑༑༤༧
ལེགས་བཤད་དྲང་སྲོང་རྒྱལ་མཚན་ཏེ་༑༑་དྲང་སྲོང་རྒྱལ་མཚན་ཆོས་ཡིན་པས་༑༑ ཆོས་ནི་བཤད་པས་གསལ་བྱ་ཞིང་༑༑་དྲང་སྲོང་རྒྱལ་མཚན་བསྒྲེང་བར་གྱིས་༑༑༤༨
མ་སྨྲས་ན་ཡང་སྨོད་བྱེད་ཅིང་༑༑་མང་དུ ༼༤༽སྨྲས་ན་སྨོད་པར་བྱེད་༑༑ དལ་བུས་སྨྲས་ཀྱང་སྨོད་བྱེད་དེ་༑༑་འཇིག་རྟེན་ན་ནི་མི་སྨད་མེད་༑༑༤༩
གཅིག་ཏུ་སྨད་པར་བྱ་བ་དང་༑༑་གཅིག་ཏུ་བསྟོད་པར་བྱ་བའི་མི་༑༑ ད་ལྟར་ཡོད་པ་མ་ཡིན་ཏེ་༑༑་བྱུང་བར་མ་གྱུར་འབྱུང་མི་འགྱུར་༑༑༥༠ གང་དག་ལ་ནི་གནས་པའི་སྤྲོས་མེད ༼༥༽ཅིང་༑༑་གང་དག་ཀུན་སྦྱོར་གདུང་ལས་རབ་ལོག་པ་༑༑ ཐུབ་པ་སྲེད་བྲལ་དེ་དག་རྒྱུ་མཛད་ཀྱང་༑༑་ལྷར་བཅས་འཇིག་རྟེན་རྣམས་ཀྱིས་མི་ཤེས་སོ་༑༑༥༡
གང་གིས་དད་དང་ཚུལ་ཁྲིམས་དང་༑༑་བློ་ལ་ཕན་ནིམ་བྱུང་བར་༑༑ ཇི་ལྟ་ཇི་ལྟར་རྟོགས་གྱུར་པའི་༑༑་ཤེས་པ་ཅན ༼༦༽དག་སྟོད་བྱེད་དེ་༑༑ དེ་དག་སུས་ཀྱང་སྨད་འོས་མིན་༑༑་འཛམ་བུའི་གླིང་གི་གསེར་རྒྱན་བཞིན་༑༑༥༢
----------
ཇི་ལྟར་རི་དང་བྲག་དག་ནི་༑༑་རླུང་གིས་ག་ཡོས་པར་མི་འགྱུར་ལྟར་༑༑ དེ་བཞིན་བསྟོད་དང་སྨད་པ་ཡིས་༑༑་མཁས་པ་རབ་ཏུ་ག་ཡོ་བ་མེད་༑༑༥༣ ས་ལ་གང་གི་རྩྭ་མེད་པ་༑༑ ༼༧༽ལོ་མེད་ལྕུག་ཕྲན་ག་ལ་ཡོད་༑༑ འཆིང་བ་ལས་གྲོལ་བརྟན་པ་དེའི་༑༑་ཇི་ག་སུས་ཀྱང་སྨད་འོས་མིན་༑༑༥༤
----------
----------
གང་ཞིག་རྒྱལ་ལས་མི་ཉམས་ཤིང་༑༑་འཇིག་ཏེན་མ་རྒྱལ་ཆུང་ཟད་མེད་༑༑ སངས་རྒྱས་སྤྱོད་ཡུལ་མཐའ་ཡས་དེ་༑༑་འགྲོ་མེད་གོམ་པ་གང་གིས་བཀྲི་༑༑༥༥ གང་ཞིག ༼༢༤༠བ༡༽རྒྱལ་ལས་མི་ཉམས་ཤིང་༑༑་འཇིག་རྟེན་མ་རྒྱལ་ཆུང་ཟད་མེད་༑༑ སངས་རྒྱས་མཐུ་རྩལ་མཐའ་ཡས་མེད་༑༑་འགྲོ་མེད་གོམ་པ་གང་གིས་བཀྲི་༑༑༥༦
གང་ལ་འཁྲིད་བྱེད་སྲིད་པ་ནི་༑༑་ཡུལ་སྲེད་འདྲ་བ་འགའ་མེད་པ་༑༑ སངས་རྒྱས་སྤྱོད་ཡུལ་མཐའ་ཡས་དེ་༑༑་འགྲོ་མེད ༼༢༽གོམ་པ་གང་གིས་བཀྲི་༑༑༥༧
----------
གང་ལ་འཁྲིད་བྱེད་སྲིད་པ་ནི་༑༑་ཡུལ་སྲེད་འདྲ་བ་འགའ་མེད་པ་༑༑ སངས་རྒྱས་མཐུ་རྩལ་མཐའ་ཡས་དེ་༑༑་འགྲོ་མེད་གོམ་པ་གང་གིས་བཀྲི་༑༑༥༨
གང་ཞིག་རྣམ་པར་རྟོག་པ་རྣམ་བསལ་ཅིང་༑༑་ནང་གི་ཀུན་ལ་རྣམ་པར་རྟོག་མེད་པ་༑༑ ཀུན་དུ ༼༣༽སྦྱོར་དང་གཟུགས་དང་འདུ་ཤེས་འདས་༑༑་རྣལ་འབྱོར་བཞི་དང་བྲལ་ལ་སྐྱེ་བ་མེད་༑༑༥༩
སྔོན་བྲལ་ཕྱི་མ་དང་བྲལ་ཞིང་༑༑་དབུས་བྲལ་སྲིད་པའི་ཕ་རོལ་ཕྱིན་༑༑ རྣམ་པ་ཀུན་ལས་སེམས་གྲོལ་བ་༑༑་སྐྱེ་རྒ་ཕྱི་མ་འདྲེན་མི་འགྱུར་༑༑༦༠
ཕྲུགས་ཀྱི་ཚོམས་ཏེ་ཉི་ཤུ་དགུ ༼༤༽པའོ་༑༑
----------
༑༑་རྒྱལ་བ་ལས་ནི་འཁོན་འབྱུང་ཞིང་༑༑་ཕ་རོལ་ཕམ་པ་སྡུག་བསྔལ་འཐོབ་༑༑ རྒྱལ་དང་ཕ་རོལ་ཕམ་སྤངས་ན་༑༑་ཉེ་བར་ཞི་བའི་བདེ་བ་འཐོབ་༑༑༡
གཞན་ལ་སྡུག་བསྔལ་བསྐྱེད་པ་ཡིས་༑༑་གང་ཞིག་བདག་ནི་བདེ་འདོད་པ་༑༑ དགྲ་དང་མི ༼༥༽འབྲལ་འགྲོགས་པ་དང་༑༑་དེ་ནི་སྡུག་བསྔལ་ལས་མི་འགྲོལ་༑༑༢
བདེ་བ་འདོད་ཕྱིར་འབྱུང་པོ་ལ་༑༑་གང་ཞིག་འཚེ་ཞིང་ཆད་པས་གཅོད་༑༑ བདག་གི་བདེ་བ་འདོད་པ་དེ་༑༑་ཕ་རོལ་དུ་ནི་བདེ་མི་འགྱུར་༑༑༣
གང་ཞིག་བདེ་བ་འདོད་པ་དག་༑༑་འབྱུང་པོ་ལ་ནི་མི་འཚེ་ཞིང་༑༑ ༼༦༽ཆད་པས་མི་གཅོད་བདེ་འདོད་པ་༑༑་དེ་དག་ཕ་རོལ་བདེ་བ་འཐོབ་༑༑༤
ཆོས་སྤྱོད་ལེགས་པར་སྤྱད་བྱ་ཞིང་༑༑་ཉེས་པར་སྤྱད་པ་དེ་མི་སྤྱད་༑༑ འཇིག་རྟེན་འདི་དང་ཕ་རོལ་དུ་༑༑་ཆོས་སྤྱད་པས་ནིཨི་བདེ་བ་འཐོབ་༑༑༥ ཆོས་ལ་ལེགས་སྤྱད་བདེ་སྒྱེད་པས་༑༑་ཆོས་སྤྱོད་ཆོས ༼༧༽ཀྱིས་བསྲུང་བར་བྱ་༑༑ ཆོས་སྤྱོད་ངན་འགྲོར་མི་འགྲོ་བ་༑༑་ཆོས་ལ་ལེགས་སྤྱོད་ཕན་ཡོན་དེའོ་༑༑༦
ཡངས་པའི་གདུགསཀྱིས་དབྱར་ཀ་ལྟར་༑༑་ཆོས་སྤྱོད་ཆོས་ཀྱིས་བསྲུང་བར་བྱ་༑༑ ཆོས་སྤྱོད་ངན་འགྲོར་མི་འགྲོ་བ་༑༑་ཆོསལ་ལེགས་སྤྱོད་ཕན་ཡོན་དེའོ་༑༑ ༼བག ༼༢༤༡ཨ༡༽མེད་མི་ཡིས་ཆོས་མིན་སྤྱད་ན་ནི་༑༑་འགྲོ་བ་གང་ཡང་རུང་བ་ངན་འགྲོར་འགྲོ་༑༑ འདི་ན་སྦྲུལ་ནག་རྐེད་ནས་བཟུང་བ་ལྟར་༑༑་ཆོས་མིན་སྤྱོད་པ་དེ་དག་རླག་པར་འགྱུར་༑༑ ཆོས་དང་ཆོས་མིན་གཉི་ག་ཡི་༑༑་རྣམ་སྨིན་འདྲ་བར་མི་འགྱུར་ཏེ་༑༑ ཆོས་མ ༼༢༽ཡིན་པས་དམྱལ་བར་འགྲོ་༑༑་ཆོས་ཀྱིས་བདེའགྲོ་ཐོབ་པར་བྱེད་༑༑༽༧
----------
----------
སྦྱིན་པ་བྱེད་པའི་དུས་དང་ག་ཡུལ་འབྱེད་དུས་༑༑་རྒྱུ་ཡིས་ཡོངས་སུ་བཟུང་བར་འདྲ་བས་ན་༑༑ སྦྱིན་པ་བྱེད་དང་ག་ཡུལ་འགྱེད་འདྲ་ཞེས་གསུངས་༑༑་ཡོན་ཏན་དེ་གཉིས་མི་ངན་རྟེན་མི་བྱེད་༑༑༨ ཤིན་ཏུ ༼༣༽ལེགས་པར་ཆས་པ་གཅིག་པུས་ཀྱང་༑༑་ལེགས་པར་མ་ཆས་འཕྱེས་ལས་རྒྱལ་བྱེད་ལྟར་༑༑ གལ་ཏེ་དད་བསྐྱེད་ཆུང་དུ་བྱིན་པས་ཀྱང་༑༑་དེས་ནི་དེ་དག་གཞན་དུ་བདེ་བར་འགྱུར་༑༑༩
འདི་ན་ལན་བརྒྱར་ག་ཡུལ་ཟློག་དཔའ་བོ་བས་༑༑་སེར་སྣ་དགྲར་གྱུར་ཟིལ་གྱིས ༼༤༽མནན་ནས་སུ་༑༑ གང་ཞིག་ཆགས་མེད་སེམས་ཀྱིས་སྦྱིན་བྱེད་པ་༑༑་དེ་དག་ཆེས་དཔའ་ཡིན་པར་ངས་གསུངས་སོ་༑༑༡༠
བསོད་ནམས་རྣམ་སྨིན་བདེ་བ་སྟེ་༑༑་མངོན་པར་བསམས་པ་འབྱོར་བར་བྱེད་༑༑ མྱུར་དུ་ཞི་བ་དམ་པ་ཡི་༑༑་མྱ་ངན་འདས་པ་ཐོབ་པར་འགྱུར་༑༑༡༡
༼༥༽བསོད་ནམས་བྱེད་པ་རྣམས་ལ་ནི་༑༑་གཞན་ལས་བྱུང་བའི་གནོད་པ་དང་༑༑ ལྷ་དང་བདུད་ཀྱི་རིས་རྣམས་ཀྱིས་༑༑་བར་ཆད་བྱ་བར་མི་ནུས་སོ་༑༑ ༼གལ་ཏེ་སྡུག་བསྔལ་ཟད་བྱའི་ཕྱིར་༑༑་འཕགས་དང་ཤེས་རབ་གཏོང་ལྡན་ལ་༑༑ དེ་ཡིས་འབད་རྩོལ་བྱས་ན་ནི་༑༑་ལྷག ༼༦༽མཐོང་གིས་ནི་རེག་པར་འགྱུར་༑༑༽༡༢
སེམས་ནི་རབ་ཏུ་རྣམ་དང་བས་༑༑་ཆོས་ལ་དགའ་བྱེད་བདེ་བ་འཐོབ་༑༑ འཕགས་པས་གསུངས་པའི་ཆོས་དག་ལ་༑༑་མཁས་པ་རྟག་ཏུ་དགའ་བར་བྱེད་༑༑༡༣
གང་དག་སེམས་ནི་བསྟམ་གཏན་དགའ་༑༑་གང་ཞིག་སྐྱེ་མེད་དགའ་བ ༼༧༽དང་༑༑ དྲན་པ་ཉེ་བར་གཞག་བཞི་དང་༑༑་བྱང་ཆུབ་ཡན་ལག་བདུན་དང་༑༑༡༤
རྫུ་འཕྲུལ་རྐང་པ་བཞི་རྣམས་དང་༑༑་ཡན་ལག་བརྒྱད་ལམ་གང་དགའ་བ་༑༑ དེ་དག་ཆོས་གོས་འཆང་བ་དང་༑༑་བསོད་སྙོམས་བདེ་བར་ཟ་བར་བྱེད་༑༑༡༥
----------
དེ་དག་རི་དང་ནགས་ཚལ ༼༢༤༡བ༡༽ན༑༑་བདེ་བར་འཆག་པར་བྱེད་པ་དང་༑༑ དེ་དག་བདེ་འཐོབ་བདེ་བར་ནི་༑༑་མཐོང་བའི་ཆོས་ལ་མྱ་ངན་འདའ་༑༑ འཁོན་དང་འཇིགས་པ་ཀུན་འདས་ཤིང་༑༑་འཇིག་རྟེན་ཡུལ་གྱི་སྲིད་ལས་རྒལ་༑༑༡༦
ཆོས་ཐོས་པ་དང་མཐོང་བ་དང་༑༑་དབེན་པར་དགའ་བ་བདེ ༼༢༽བ་སྟེ༑༑ འཇིག་རྟེན་སྲོག་ཆགས་འབྱུང་པོ་ལ་༑༑་འཚེ་མེད་ཡང་དག་སྡོམ་བ་བདེ་༑༑༡༧
འདོད་པ་རྣམས་ལས་རབ་འདས་ཤིང་༑༑་འཇིག་རྟེན་འདོད་ཆགས་བྲལ་བ་བདེ་༑༑ ངའོ་སྙམ་པའི་ང་རྒྱལ་དག་༑༑་བཏུལ་བ་དེ་དག་མཆོག་ཏུ་བདེ་༑༑༡༨
རྒས་ཁར་ཚུལ་ཁྲིམས ༼༣༽ལྡན་པ་བདེ་༑༑་དད་ལ་རབ་ཏུ་གནས་པ་བདེ་༑༑ དོན་ལྡན་ཚིག་ལ་དགའ་བ་བདེ་༑༑་སྡིག་པ་མི་བྱེད་པ་དག་བདེ་༑༑༡༩
འཇིག་རྟེན་ན་ནི་ཕར་འཛིན་བདེ་༑༑་དེ་བཞིན་མར་ཡང་འཛིན་པ་བདེ་༑༑ འཇིག་རྟེན་དགེ་སྦྱོང་འཛིན་པ་བདེ་༑༑་དེ་བཞིན་བྲམ་ཟེར་འཛིན་པ་བདེ་༑༑༢༠
སངས ༼༤༽རྒྱས་རྣམས་ནི་འབྱུང་བ་བདེ་༑༑་དེ་བཞིན་ཆོས་རྣམས་བསྟན་པ་བདེ་༑༑ དགེ་འདུན་རྣམས་ནི་འཐུན་པ་བདེ་༑༑་འཐུན་པ་རྣམས་ཀྱི་དཀའ་ཐུབ་བདེ་༑༑༢༡
ཚུལ་ཁྲིམས་ལྡན་པ་མཐོང་བ་བདེ་༑༑་མང་དུ་ཐོས་པ་མཐོང་བ་བདེ་༑༑ ཡང་སྲིད་རྣམ་པར་གྲོལ་བ་ཡི་༑༑ ༼༥༽དགྲ་བཅོམ་པ་དག་མཐོང་བ་བདེ་༑༑༢༢
འཇུག་ངོགས་བདེ་བའི་ཆུ་ཀླུང་བདེ་༑༑་ཆོས་ཀྱིས་རྒྱལ་བའི་སྐྱེ་བོ་བདེ་༑༑ ཤེས་རབ་ཐོབ་པར་གྱུར་པ་བདེ་༑༑་ངའོ་ང་རྒྱལ་ཟད་པ་བདེ་༑༑༢༣
འཕགས་པ་རྣམས་ནི་མཐོང་བ་བདེ་༑༑་དམ་པ་དག་དང་འགྲོགས་པ་བདེ་༑༑ བྱིས་པ་རྣམས ༼༦༽ནི་མ་མཐོང་ན་༑༑་རྟག་ཏུ་བདེ་བ་ཉིད་དུ་འགྱུར་༑༑༢༤ རྣམ་པ་ཀུན་དུ་དགྲ་འདྲ་བའི་༑༑་བྱིས་དང་འགྲོགས་པ་སྡུག་བསྔལ་ཞིང་༑༑ བྱིས་པ་དག་དང་འགྲོགས་བྱེད་པ་༑༑་ཡུན་རིང་རྗེས་སུ་འགྱོད་པར་འགྱུར་༑༑༢༥
----------
སྐྱེས་བུ་ཅང་ཤེས་དཀོན་པ་སྟེ་༑༑་དེ་དག་ཀུན་དུ་འབྱུང་མ་ཡིན་༑༑ ༼༧༽བརྟན་པ་རྣམས་དང་འགྲོགས་པ་དག་༑༑་གཉེན་དང་ཕྲད་པ་ལྟ་བུར་བདེ་༑༑ གང་དུ་བརྟན་པ་དེ་སྐྱེས་པ་༑༑་དེ་ཡི་རིགས་ཀྱིས་བདེ་བ་འཐོབ་༑༑༢༦
བྲམ་ཟེ་མྱ་ངན་འདས་པ་དག་༑༑་རྣམ་པ་ཀུན་དུ་བདེ་བར་འཇུག་༑༑ གང་ཞིག་འདོད་པས་མ་གོས་ཤིང་༑༑་ཟག་མེད་རབ་ཏུ་རྣམ ༼༢༤༢ཨ༡༽གྲོལ་བ་༑༑༢༧
སྲེད་པ་ཐམས་ཅད་གཏུབས་པ་དང་༑༑་སྙིང་ལས་རིམས་ནད་རྣམ་པར་བསལ་༑༑ སེམས་ཀྱིས་ཞི་བ་ཐོབ་པ་རྣམས་༑༑་ཉེ་བར་ཞི་ཞིང་བདེ་བར་འཇུག་༑༑༢༨
གང་ཞིག་བདེ་བ་ཡངས་འདོད་ཅིང་༑༑་བདེ་བ་ཆུང་དུ་གཏོར་འདོད་པའི་༑༑ བརྟན་པས ༼༢༽བདེ་ཆུང་སྤང་བྱས་ན་༑༑་བདེ་བ་ཡངས་པ་ལེགས་པར་མཐོང་༑༑༢༩
འཇིག་རྟེན་འདོད་བདེ་གང་ཡིན་དང་༑༑་ལྷ་ཡུལ་བདེ་བ་གང་ཡིན་པས་༑༑ སྲེད་པ་ཟད་པའི་བདེ་བ་དེའི་༑༑་བཅུ་དྲུག་ཆར་ཡང་མི་ཕོད་དོ་༑༑༣༠
ཁུར་གྱིས་སྡུག་བསྔལ་བླངས་པས་ན་༑༑་ཁུར་བོར་ན་ནི་བདེ་བར ༼༣༽འགྱུར་༑༑ ལྕི་བའི་ཁུར་དག་ངེས་བོར་ན་༑༑་ཕྱི་ནས་གཞན་དག་ལེན་མི་འགྱུར་༑༑༣༡
ཀུན་སྦྱོར་ཐམས་ཅད་ཟད་བྱའི་ཕྱིར་༑༑་སྲེད་པ་ཐམས་ཅད་རབ་ཏུ་སྤོངས་༑༑ ཕུང་པོ་ཐམས་ཅད་ཡོངས་ཤེས་ན་༑༑་སྲིད་པ་ཕྱི་མར་འགྲོ་བ་མེད་༑༑༣༢
དོན་རྣམས་བཀྲུན་པ་ལ་ནི་གྲོགས ༼༤༽ལྡན་བདེ་༑༑་སྲོག་དག་རབ་ཏུ་གཏུགས་ལ་བསོད་ནམས་བདེ་༑༑ ངན་ངོན་ཙམ་གྱིས་ལེགས་པར་ཆོག་ཤེས་བདེ་༑༑་སྡུག་བསྔལ་ཐམས་ཅད་ངེས་པར་ནུབ་པ་བདེ་༑༑༣༣
འདི་ན་མེ་ནི་འབར་བ་ལ་༑༑་ལྕགས་ཀྱི་ཐོ་བས་བརྒྱབ་པ་ཡིས་༑༑ རིམ་གྱིས་ཉེ་བར་ཞི་འགྱུར་ཏེ་༑༑་ཇི ༼༥༽ལྟར་སོང་བ་མི་ཤེས་ལྟར་༑༑༣༤
འདོད་པའི་འདམ་རྫབ་ཆུ་རྒལ་ཅིང་༑༑་གོ་འཕང་མི་ག་ཡོ་ཐོབ་པ་དང་༑༑ ལེགས་པར་རམ་པར་གྲོལ་རྣམས་ཀྱི་༑༑་འགྲོ་བ་གདགས་སུ་མེད་པ་ཡིན་༑༑༣༥
གང་ཞིག་ཁོང་ན་འཁྲུགས་པ་མེད་པ་དང་༑༑་གང་ཞིག་སྲེད་དང་སྲེད་མིན་ལས་ལོག་པ་༑༑ ༼༦༽དེ་དག་འཇིགས་བྲལ་བ་དེ་ཞིང་མྱ་ངན་མེད་༑༑་ལྷས་ཀྱང་བལྟ་ཞིང་བས་མ་དུ་མེད་པར་འགྱུར་༑༑༣༦
འདི་ན་གང་དག་ཆོས་མང་ཐོས་པ་དང་༑༑་རྟོགས་ཤིང་ཅི་ཡང་མེད་པ་ཀྱེ་རེ་བདེ་༑༑ སྐྱེ་བོ་སྐྱེ་བོའི་ལུས་ལ་རབ་ཆགས་ཤིང་༑༑་ཆུང་ཟད་ཡོད་པ་བརླག་པར་གྱུར་ལ་ལྟོས་༑༑༣༧
འདི ༼༧༽ན་གང་དག་ཆོས་མང་ཐོས་པ་དང་༑༑་རྟོགས་ཤིང་ཅི་ཡང་མེད་པ་ཀྱེ་རེ་བདེ་༑༑ སྐྱེ་བོ་སྐྱེ་བོའི་ལུས་ལ་རབ་ཆགས་ཤིང་༑༑་ཆུང་ཟད་ཡོད་པ་བརླག་པར་གྱུར་ལ་ལྟོས་༑༑༣༨
སྐྱེ་བོ་ཅི་མེད་ཡོན་ཏན་རྟོགས་པ་དང་༑༑་སྐྱེ་བོ་ཅི་ཡང་མེད་པར་གྱུར་པ་བདེ་༑༑ སྐྱེ་བོ་སྐྱེ་བོའི་སེམས ༼༢༤༢བ༡༽ལ་རབ་ཆགས་ཤིང་༑༑་ཆུང་ཟད་ཡོད་པ་བརླག་པར་གྱུར་ལ་ལྟོས་༑༑༣༩
སྐྱེ་བོ་ཅི་མེད་ཡོན་ཏན་རྟོགས་པ་དང་༑༑་སྐྱེ་བོ་ཅི་ཡང་མེད་པར་གྱུར་པ་བདེ་༑༑ སྐྱེ་བོ་སྐྱེ་བོའི་ལུས་ལ་རབ་ཆགས་ཤིང་༑༑་ཆུང་ཟད་ཡོད་པ་བརླག་པར་གྱུར་ལ་ལྟོས་༑༑༤༠
གཞན་གྱི་དབང་གྱུར་ཀུན་སྡུག ༼༢༽སྟེ༑༑་རང་དབང་ཡོད་པ་ཐམས་ཅདབདེ་༑༑ སྦྱོར་བ་ཤིན་ཏུ་སྤང་དཀའ་བ་༑༑་ཐུན་མོང་གྱུར་པས་བརླག་པར་ཟད་༑༑༤༡
ཞེན་པར་གྱུར་པའི་མི་ནང་ན་༑༑་ཞེན་པ་མེད་པར་གནས་པ་དང་༑༑ ཞེན་པའི་ནང་ན་མ་ཞེན་པ་༑༑་ཀྱེ་མའོ་ཞིན་ཏུ་བདེ་བར་འཚོ་༑༑༤༢
----------
ནད་ཀྱིས་ཐེབས ༼༣༽པའི་མི་ནང་ན་༑༑་ནད་མེད་པར་ནི་གནས་པ་དང་༑༑ ནད་པའི་ནང་ན་ནད་མེད་པ་༑༑་ཀྱེ་མའོ་ཤིན་ཏུ་བདེ་བར་འཚོ་༑༑༤༣
འཚེ་བ་ཅན་གྱི་མི་ནང་ན་༑༑་འཚེ་བ་མེད་པར་གནས་པ་དང་༑༑ འཚེ་བའི་ནང་ན་འཚེ་མེད་པ་༑༑་ཀྱེ་མའོ་ཤིན་ཏུ་བདེ་བར་འཚོ་༑༑༤༤ གནོད་སེམས་ཅ་གྱི ༼༤༽མི་ནང་ན་༑༑་གནོད་སེམས་མེད་པར་གནས་པ་དང་༑༑ གནོད་སེམས་ཅན་ནང་གནོད་མེད་པ་༑༑་ཀྱེ་མའོ་ཤིན་ཏུ་བདེ་བར་འཚོ་༑༑༤༥
ཤ་ཁོ་ན་ཅན་གྱི་མི་ནང་ན་༑༑་ཤ་ཁོ་ན་མེད་པར་གནས་པ་དང་༑༑ ཤ་ཁོ་ན་ཅན་ནང་འཁོན་མེད་པ་༑༑་ཀྱེ་མའོ་ཤིན་ཏུ་བདེ་བར་འཚོ་༑༑༤༦ ༼༥༽མི་ཐི་ལ་དག་རབ་བསྲེགས་ཀྱང་༑༑་ང་ལ་ཅི་ཡང་ཚིག་པ་མེད་༑༑ ང་ལ་གང་དག་ཅི་མེད་པས་༑༑་ཀྱེ་མའོ་ཤིན་ཏུ་བདེ་བར་འཚོ་༑༑༤༧
----------
ང་ལ་ཅི་ཡང་མེད་མོད་ཀྱི་༑༑་དགའ་བ་ཟ་བར་བྱེད་པས་ན་༑༑ འོད་གསལ་གྱི་ནི་ལྷ་བཞིན་དུ་༑༑་ཀྱེ་མའོ་ཤིན་ཏུ་བདེ་བར་འཚོ་༑༑༤༨
འཇིག ༼༦༽ཚོགས་ལ་ནི་མི་རྟེན་པས་༑༑་ང་ལ་ཅི་ཡང་མེད་མོད་ཀྱིས་༑༑ དགའ་བ་ཟ་བར་བྱེད་པས་ན་༑༑་ཀྱེ་མའོ་ཤིན་ཏུ་བདེ་བར་འཚོ་༑༑༤༩
ལེན་པའི་རྐྱེན་གྱིས་ཕྲད་ཅིང་རེག་འགྱུར་གྱི་༑༑་ལེན་མེད་ཅི་དང་ཕྲད་རེག་མེད་པས་༑༑ བདག་དང་གཞན་གྱིས་བསྐྱེད་པའི་བདེ་སྡུག་གིས་༑༑ ༼༧༽དགོན་པའམ་གྲོང་དུ་རེག་པར་མི་འགྱུར་རོ་༑༑༥༠
འཇིག་རྟེན་འདིན་བདེ་དང་སྡུག་བསྔལ་གྱིས་༑༑་སྐྱེས་བུ་དམ་པ་མཐོ་དམན་མི་འགྱུར་ཞིང་༑༑ བརྟན་རྣམས་འདོད་པའི་རྒྱུ་ཡིས་མི་འཁྱབ་བར་༑༑་སྐྱེས་བུ་དམ་པ་ཀུན་དུ་འགྲོ་བར་བྱེད་༑༑༥༡
བདེ་བའི་ཚོམས་ཏེ་སུམ ༼༢༤༣ཨ༡༽ཅུ་པའོ་༑ ༑༑་ཆེད་དུ་བརྗོད་པའི་ཚོམས་༑་བམ་པོ་བཞི་པ་སྟེ་ཐ་མ་༑༑
----------
༑༑་གཟུང་བར་དཀའ་ཞིང་ཡང་བ་དང་༑༑་གང་དུ་དགའ་བར་འགྲོ་བ་ཡི་༑༑ སེམས་དུལ་བ་ནི་ལེགས་པ་སྟེ་༑༑་སེམས་དུལ་བ་ཡིས་བདེ་བ་འདྲེན་༑༑༡
བདུད་ཀྱི་གཞི ༼༢༽དག་སྤོང་པ་ན་༑༑་ཆུ་བོའི་གནས་ནས་རབ་བཏོན་ཏེ་༑༑ ཐང་ལ་བོར་བའི་ཉ་ལྟ་བུར་༑༑་བདག་གི་སེམས་ནི་ཡོངས་སུ་ག་ཡོ་༑༑༢
ཉི་མ་ལས་ནི་འོད་ཟེར་ལྟར་༑༑་བདག་གི་སེམས་ནི་སོ་སོར་རྒྱུག་༑༑ དེ་དག་མཁས་པས་ངེས་བཟློག་སྟེ་༑༑་ལྕགས་ཀྱུ་ཡིས་ནི་གླང་ཆེན་བཞིན་༑༑༣
༼༣༽ང་ལ་དོན་མེད་སྤྱོད་པ་དང་༑༑་བལྟར་མེད་སྙིང་པོ་མེད་པ་དེ་༑༑ རྟག་ཏུ་གདུལ་བར་བྱ་བའི་ཕྱིར་༑༑་སེམས་དེ་ལ་ནི་ང་སྨྲའོ་༑༑༤
སེམས་འདི་སྔོན་ཆད་ཇི་ལྟར་འདོད་པ་དང་༑༑་དགའ་དགུར་སྤྱོད་ཅིང་རྒྱུ་བར་བྱེད་པ་དག་༑༑ གླང་ཆེན་མྱོས་ལ་མི་ཡིས་ལྕགས་ཀྱུ་ལྟར་༑༑་དེ་ནི ༼༤༽ཚུལ་བཞིན་བྱ་བས་དེ་བཟུང་ངོ་༑༑༥
ཁང་ཁྱིམ་བྱེད་པ་འདི་ཡིས་ནི་༑༑་ཡང་ཡང་སྐྱེ་བའི་སྡུག་བསྔལ་ཅན་༑༑ སྐྱེ་བའི་འཁོར་བ་དུ་མ་ཞིག་༑༑་ད་ལྟར་ཕན་ཅད་ཁྱོད་ཀྱིས་ཕྱུང་༑༑༦
ཁང་ཁྱིམ་བྱེད་པ་ཁྱོད་མཐོང་བས་༑༑་ཁྱིམ་གྱི་གདུང་ཆེན་རྣམ་བཅོམ་ལ་༑༑ ཕྱམ་རྣམས་ཐམས ༼༥༽ཅད་བཅག་ནས་སུ་༑༑་ཕྱིན་ཅད་ཁྱིམ་བྱེད་མི་གཞུག་གོ་༑༑ སེམས་ནི་འདུ་བྱེད་དང་ཕྲལ་ནས་༑༑་འདི་ཉིད་ལ་ནི་ཟད་པར་འདོད་༑༑༧
སེམས་ནི་ག་ཡོ་ཞིང་བརྫུན་པ་སྟེ་༑༑་རིང་དུ་འགྲོ་ཞིང་བཟློག་དཀའ་བ་༑༑ མདའ་མཁན་མེ་ཡིས་སྲོང་བ་ལྟར་༑༑་ཡིད་གཞུངས་པ་ཡིས་བསྲང་བར ༼༦༽བྱ༑༑༨
གང་ཞིག་ལུས་མེད་ཕུག་ན་གནས་༑༑་གཅིག་པུ་རྒྱུ་ཞིང་རིང་འགྲོ་བའི་༑༑ སེམས་དེ་འདུལ་བར་བྱེད་པ་ནི་༑༑་འཇིགས་པ་ཆེ་ལས་ཐར་བར་འགྱུར་༑༑༩
ལོག་པའི་སྨོན་ལྡན་སེམས་གང་གིས་༑༑་བདག་ཉིད་སྡུག་བསྔལ་བྱེད་འགྱུར་བའི་༑༑ དེ་ལྟར་འཁོན་གྱིས་འཁོན་ཅན ༼༧༽དང་༑༑་དགྲ་བོས་དགྲ་ལའང་བྱེད་མི་འགྱུར་༑༑༡༠
ཡང་དག་སྨོན་ལྡན་སེམས་གང་གིས་༑༑་བདག་ཉིད་བདེ་བར་བྱེད་འགྱུར་བ་༑༑ དེ་ལྟར་ཕ་དང་མ་དག་དང་༑༑་གཉེན་གཞན་གྱིས་ཀྱང་བྱེད་མི་འགྱུར་༑༑༡༡
----------
----------
----------
----------
----------
----------
ཇི་ལྟར་ཁོང་སྟེང་ག་ཡོགས་ཉེས་ན་༑༑་ཆར་པ་ཡོངས་སུ་འཛག་པ་ལྟར་༑༑ ༼༢༤༣བ༡༽དེ་བཞིན་སེམས་ནི་མ་བསྒོམས་པ་༑༑་འདོད་ཆགས་རྣམས་ཀྱིས་ཡོངས་སུ་བཅོམ་༑༑༡༢ ཇི་ལྟར་ཁང་སྟེང་ག་ཡོགས་ལེགས་ན་༑༑་ཆར་པ་རྣམ་པར་མི་འཛག་པ་༑༑ དེ་བཞིན་ལེགས་པར་བསྒོམས་པའི་སེམས་༑༑་འདོད་ཆགས་རྣམས་ཀྱིས་ཡོང་མི་ཆོམས་༑༑༡༣
ཇི་ལྟར་ཁང་སྟེང ༼༢༽ག་ཡོགས་ཉེས་ན་༑༑་ཆར་པ་ཡོངས་སུ་འཛག་པ་ལྟར་༑༑ དེ་བཞིན་སེམས་ནི་མ་བསྒོམས་པ་༑༑་ཞེ་སྡང་རྣམས་ཀྱིས་ཡོངས་སུ་བཅོམ་༑༑༡༤ ཇི་ལྟར་ཁང་སྟེང་ག་ཡོགས་ལེགས་ན་༑༑་ཆར་པ་རྣམ་པར་མི་འཛག་པ་༑༑ དེ་བཞིན་ལེགས་པར་བསྒོམས་པའི་སེམས་༑༑་ཞེ་སྡང ༼༣༽རྣམས་ཀྱིས་ཡོང་མི་ཆོམས་༑༑༡༥
ཇི་ལྟར་ཁང་སྟེང་ག་ཡོགས་ཉེས་ན་༑༑་ཆར་པ་ཡོངས་སུ་འཛག་པ་ལྟར་༑༑ དེ་བཞིན་སེམས་ནི་མ་བསྒོམས་པ་༑༑་གཏི་མུག་རྣམས་ཀྱིས་ཡོངས་སུ་བཅོམ་༑༑༡༦ ཇི་ལྟར་ཁང་སྟེང་ག་ཡོགས་ལེགས་ན་༑༑་ཆར་པ་རྣམ་པར་མི་འཛག་པ་༑༑ ༼༤༽དེ་བཞིན་ལེགས་པར་བསྒོམས་པའི་སེམས་༑༑་གཏི་མུག་རྣམས་ཀྱིས་ཡོང་མི་ཆོམས་༑༑༡༧
ཇི་ལྟར་ཁང་སྟེང་ག་ཡོགས་ཉེས་ན་༑༑་ཆར་བ་ཡོངས་སུ་འཛག་པ་ལྟར་༑༑ དེ་བཞིན་སེམས་ནི་མ་བསྒོམས་པ་༑༑་ང་རྒྱལ་རྣམས་ཀྱིས་ཡོངས་སུ་བཅོམ་༑༑༡༨ ཇི་ལྟར་ཁང་སྟེང ༼༥༽ག་ཡོགས་ལེགས་ན་༑༑་ཆར་པ་རྣམ་པར་མི་འཛག་པ་༑༑ དེ་བཞིན་ལེགས་པར་བསྒོམས་པའི་སེམས་༑༑་ང་རྒྱལ་རྣམས་ཀྱིས་ཡོང་མི་ཆོམས་༑༑༡༩ ཇི་ལྟར་ཁང་སྟེང་ག་ཡོགས་ཉེས་ན་༑༑་ཆར་པ་ཡོངས་སུ་འཛག་པ་ལྟར་༑༑ དེ་བཞིན་སེམས་ནི་མ་བསྒོམས་པ་༑༑་ཆགས ༼༦༽པ་རྣམས་ཀྱིས་ཡོངས་སུ་བཅོམ་༑༑༢༠
ཇི་ལྟར་ཁང་སྟེང་ག་ཡོགས་ལེགས་ན་༑༑་ཆར་པ་རྣམ་པར་མི་འཛག་པ་༑༑ དེ་བཞིན་ལེགས་པར་བསྒོམས་པའི་སེམས་༑༑་ཆགས་པ་རྣམས་ཀྱིས་ཡོང་མི་ཆོམས་༑༑༢༡ ཇི་ལྟར་ཁང་སྟེང་ག་ཡོགས་ཉེས་ན་༑༑་ཆར་པ་ཡོངས་སུ ༼༧༽འཛག་པ་ལྟར་༑༑ དེ་བཞིན་སེམས་ནི་མ་བསྒོམས་པ་༑༑་སྲེད་པ་རྣམས་ཀྱིས་ཡོངས་སུ་བཅོམ་༑༑༢༢
ཇི་ལྟར་ཁང་སྟེང་ག་ཡོགས་ལེགས་ན་༑༑་ཆར་པ་རྣམ་པར་མི་འཛག་པ་༑༑ དེ་བཞིན་ལེགས་པར་བསྒོམས་པའི་སེམས་༑༑་སྲེད་པ་རྣམས་ཀྱིས་ཡོང་མི་ཆོམས་༑༑༢༣
ཆོས་ཀྱི ༼༢༤༤ཨ༡༽སྔོན་དུ་ཡིད་འགྲོ་སྟེ་༑༑་ཡིད་མགྱོགས་ཡིད་ནི་གཙོ་བོ་ཡིན་༑༑ གལ་ཏེ་ཡིད་རབ་གདུག་པ་ཡིས་༑༑་སྨྲས་སམ་ཡང་ན་བྱས་ཀྱང་རུང་༑༑ དེ་ཡིས་དེ་ནི་སྡུག་བསྔལ་འཐོབ་༑༑་འཁོར་ལོས་མགོ་བོ་བཅད་པ་བཞིན་༑༑༢༤
ཆོས་ཀྱི་སྔོན་དུ་ཡིད་འགྲོ་སྟེ་༑༑་ཡིད ༼༢༽མགྱོགས་ཡིད་ནི་གཙོ་བོ་ཡིན་༑༑ གལ་ཏེ་ཡིད་རབ་དང་བ་ཡིས་༑༑་སྨྲས་སམ་ཡང་ན་བྱས་ཀྱང་རུང་༑༑ དེ་ཡིས་དེ་ནི་བདེ་བ་འཐོབ་༑༑་གྲིབ་མ་རྗེས་སུ་འབྲང་བ་བཞིན་༑༑༢༥ བརྩད་པ་ཆེད་ཆེར་འཛིན་པ་དང་༑༑་སེམས་ནི་ཉོན་མོངས་གྱུར་པ་ཡིས་༑༑ གླགས་སྐབས་ཚོལ ༼༣༽བར་བྱེད་པ་ཡིས་༑༑་ལེགས་བཤད་ལེགས་པར་མི་ཤེས་སོ་༑༑༢༦
སྡང་བའམ་ཡང་ན་འཁྲུག་པའམ་༑༑་དད་པ་མེད་པའི་སེམས་དག་གིས་༑༑ རྫོགས་སངས་རྒྱས་ཀྱིས་བསྟན་པ་ཡི་༑༑་དམ་ཆོས་ཀུན་ཤེས་མི་ནུས་སོ་༑༑༢༧
གང་གིས་བག་མེད་སེམས་དང་ནི་༑༑་ཁྲོ་བ་རྣམ་པར ༼༤༽བཏུལ་བ་དང་༑༑ འདི་ན་གནོད་སེམས་རབ་སྤངས་པ་༑༑་དེས་ནི་ལེགས་པར་བཤད་པ་ཤེས་༑༑༢༨
----------
སེམས་ཀྱི་བརྟན་པ་མེད་པ་ཡིས་༑༑་དམ་ཆོས་རྣམ་པར་ཤེས་མི་འགྱུར་༑༑ དད་པ་འགྱུར་ལྡོག་བྱེད་པ་ཡི་༑༑་ཤེས་རབ་ཡོངས་སུ་རྫོགས་མི་འགྱུར་༑༑༢༩
ཀུན་རྟོག་ལ་ཆུམས ༼༥༽རྟེན་པ་ཡི་༑༑་ལྟ་ངན་སུམ་ཅུ་རྩ་དྲུག་གི་༑༑ ཆུ་བོའི་རྒྱུན་ནི་གང་ཡིན་པ་༑༑་ཡིད་ཀྱི་རྒྱུན་ལས་རབ་ཏུ་འབབ་༑༑༣༠
དགའ་སེམས་དབང་པོ་ཕལ་པ་དང་༑༑་སེམས་ཀྱི་རྗེས་འབྲང་ཞན་པ་ཡི་༑༑ མི་དེའི་གྲགས་འགྲིབ་འབྲས་ལྷགས་པའི་༑༑་ལྗོན་ཤིང་ལ་ནི་བྱ་བཞིན་ནོ་༑༑༣༡
སེམས ༼༦༽ཁྱོད་ཕུང་ཁྲོལ་འདོད་ལ་དགའ་མ་བྱེད་༑༑་བརྩོན་སེམས་བག་ཡོད་པ་ལ་གནས་པར་གྱིས་༑༑ བག་མེད་བྱས་པས་དམྱལ་བར་བཙོས་པ་དང་༑༑་ལྕགས་གོང་མིད་པས་ཁྱོད་ནི་མ་ངུ་ཤིག་༑༑༣༢
ལྡང་བའི་དུས་ཚེ་འདུག་པར་བྱེད་པ་དང་༑༑་ལང་ཚོ་སྟོབས་ལྡན་མི་འབད་ཁྱིམ་འདུག ༼༧༽དང་༑༑ བསམ་པ་རྫོགས་ཚེ་ལེ་ལོ་བྱེད་པ་ཡི་༑༑་མི་ཡི་ཤེས་རབ་ལམ་རྟོགས་མི་འགྱུར་རོ་༑༑༣༣
ཕྲན་ཚེགས་རྣམ་རྟོགས་ཞིབ་མོར་རྣམ་རྟོག་པས་༑༑་ནང་ན་གནས་པའི་ཡིད་ནི་ག་ཡེན་ཡང་སྤྱོད་༑༑ ཡིད་ཀྱི་རྣམ་རྟོག་དེ་དག་མ་ཤེས་ན་༑༑་འཁྲུག་སེམས་ཡང་དང་ཡང་དུ ༼༢༤༤བ༡༽རྒྱུག་པར་བྱེད་༑༑༣༤
གང་ཞིག་དྲན་ལྡན་རྒྱན་འབྱེད་བརྩོན་པ་དང་༑༑་རྣམ་པར་རྟོག་ལ་མཁས་པས་དེ་ཤེས་ན་༑༑ ནང་ན་གནས་པའི་ཡིད་ནི་ག་ཡན་སྤྱོ་བ་༑༑་ཐམས་ཅད་མ་ལུས་བློ་ཡིས་རབ་ཏུ་སྤོང་༑༑༣༥
ལུས་འདི་བུམ་པ་འདྲ་བར་རྟོགས་བྱས་ཤིང་༑༑་གྲོང་ཁྱེར་འདྲ་བའི ༼༢༽སེམས་ཀྱིས་སྲན་བཙུགས་ནས་༑༑ ཤེས་རབ་མཚོན་གྱིས་བདུད་དང་ག་ཡུལ་སྤྲད་དེ་༑༑་བཏུལ་ནས་གནས་མེད་པར་ནི་བསྲུང་བར་བྱ་༑༑༣༦ འཇིག་རྟེན་འདི་དག་བུམ་པ་འདྲར་རྟོགས་ཤིང་༑༑་དེ་བཞིན་ཆོས་རྣམས་སྨིག་རྒྱུ་འདྲར་ཤེས་ནས་༑༑ ཤེས་རབ་མཚོན་གྱིས ༼༣༽བདུད་དང་ག་ཡུལ་སྤྲད་དེ་༑༑་བཏུལ་ནས་གནས་མེད་པརནི་བསྲུང་བར་བྱ་༑༑༣༧
ལུས་འདི་དབུ་བ་འདྲ་བར་རྟོགས་བྱས་ཤིང་༑༑་གྲོང་ཁྱེར་འདྲི་བའི་སེམས་ཀྱིས་སྲན་བཙུགས་ནས་༑༑ ཤེས་རབ་མཚོན་གྱིས་བདུད་དང་ག་ཡུལ་སྤྲད་དེ་༑༑་བཏུལ་ནས་གནས་མེད་པར་ནི ༼༤༽བསྲུང་བར་བྱ་༑༑༣༨
----------
འཇིག་རྟེན་འདི་དག་དབུ་བ་འདྲར་རྟོགས་ཤིང་༑༑་གྲོང་ཁྱེར་འདྲ་བའི་སེམས་ཀྱིས་སྲན་བཙུགས་ནས་༑༑ ཤེས་རབ་མཚོན་གྱིས་བདུད་དང་ག་ཡུལ་སྤྲད་དེ་༑༑་བཏུལ་ནས་གནས་མེད་པར་ནི་བསྲུང་བར་བྱ་༑༑༣༩
གང་གིས་བྱང་ཆུབ་ཡན་ལག་བདུན་༑༑ ༼༥༽སེམས་ཀྱིས་ལེགས་པར་བསྒོམས་པ་དང་༑༑ གང་ཞིག་ལེན་ལ་མི་དགའ་ཞིང་༑༑་ལེན་པ་རབ་ཏུ་སྤངས་པ་དང་༑༑ ཟག་ཟད་སྐྱོན་རྣམས་བསལ་བ་དེ་༑༑་འཇིག་རྟེན་དག་ན་མྱ་ངན་འདས་༑༑༤༠
གང་ཞིག་ག་ཡག་རྔའི་རྩེ་མོ་ལྟར་༑༑་རང་གི་སེམས་ནི་རྗེས་སྲུང་ཞིང་༑༑ ༼༦༽འབྱུང་པོ་རྣམས་ལ་བརྩེར་ལྡན་པ་༑༑་དེ་ཡི་བདེ་བ་ཡོང་མི་ཉམས་༑༑༤༡
གང་ཕྱིར་གླང་པོའི་གླང་པོ་ཆེ་༑༑་མཆེ་བ་བཟང་པོའི་གླང་ཆེན་དང་༑༑ སེམས་དང་སེམས་ནི་མཉམ་པས་ན་༑༑་དེ་ཕྱིར་གཅིག་པུ་ནགས་སུ་དགྱེས་༑༑༤༢
གང་གི་ཡིད་ལ་གནོད་མེད་ཅིང་༑༑་འབྱུང་པོ་ཀུན ༼༧༽ལ་བརྩེ་བ་དང་༑༑ འབྱུང་པོ་རྣམས་ལ་བྱམས་བྱེད་པ་༑༑་དེ་ལ་ནམས་ཀྱང་འཁོན་མི་འབྱུང་༑༑༤༣ གང་ལ་གནོང་པའི་སེམས་མེད་ཅིང་༑༑་འབྱུང་པོ་ཀུན་ལ་བརྩེ་བ་དང་༑༑ སྲོག་ཆགས་ཀུན་ལ་བྱམས་བྱེད་པ་༑༑་དེ་ལ་ནམས་ཀྱང་འཁོན་མི་འབྱུང་༑༑༤༤ གང་ལ་གནོད ༼༢༤༥ཨ༡༽པའི་སེམས་མེད་ཅིང་༑༑་འབྱུང་པོ་རྣམས་ལ་བརྩེ་བ་དང་༑༑ སེམས་ཅན་ཀུན་ལ་བྱམས་བྱེད་པ་༑༑་དེ་ལ་ནམས་ཀྱང་འཁོན་མི་འགྱུར་༑༑ ༼མཛའ་བཤེས་ཀུན་དང་གྲོགས་ཀུན་དང་༑༑་འབྱུང་པོ་ཀུན་ལ་བརྩེ་བ་དང་༑༑ བྱམས་པའི་སེམས ༼༢༽ནི་བསྒོམས་བྱས་ན་༑༑་བདེ་བ་ཤིན་ཏུ་འཕེལ་བར་འགྱུར་༑༑༽༤༥
----------
----------
གལ་ཏེ་གང་ཞིག་སྲོག་ཆགས་འགའ་ལའང་སྡང་མེད་སེམས་༑༑་བྱམས་པར་བྱེད་ན་དེ་ཡིས་དེ་ནི་དགེ་བ་ཡིན་༑༑ སེམས་ཅན་ཐམས་ཅད་ལ་ནི་ཡིད་ཀྱིས་བརྩེ་བྱས་ན་༑༑་བསོད་ནམས་ཕལ ༼༣༽ཆེན་འཕགས་པས་རབ་ཏུ་བསྒྲུབ་པར་འགྱུར་༑༑༤༦
མི་གང་དགའ་བའི་སེམས་དང་ནི་༑༑་ཞུམ་པ་མེད་པའི་ཡོད་ཀྱིས་སུ་༑༑ དགེ་བའི་ཆོས་ལ་སྒོམ་བྱེད་པ་༑༑་གྲུབ་པ་དང་ནི་བདེ་བ་འཐོབ་༑༑༤༧
ཡང་དག་ཤེས་པས་རྣམ་གྲོལ་ཞིང་༑༑་སྐྱོ་བ་ཉེ་བར་ཞི་གྱུར་པ་༑༑ དེ ༼༤༽ཡིས་ཡིད་ནི་ཞི་གྱུར་ཅིང་༑༑་ལུས་དང་ངག་གི་ལས་ཀྱང་ཞི་༑༑༤༨
ཇི་ལྟར་རྩེ་གཅིག་སེམས་ཀྱིས་ནོ་༑༑་ཆོས་རྣམས་ལེགས་པར་མཐོང་བ་ལྟར་༑༑ སིལ་སྙན་ཡན་ལག་ལྔ་པས་ཀྱང་༑༑་དེ་ལྟར་དགའ་བར་བྱེད་མི་འགྱུར་༑༑༤༩
གང་ཡིད་ཏིང་འཛིན་ལ་དགའ་བ་༑༑་དེ་དག ༼༥༽འདོད་པས་རྩེ་མི་བྱེད་༑༑ གང་ཞིག་ཅུང་ཟད་གདུང་མེད་པའི་༑༑་སྐྱོབ་པ་བདེ་བར་ལ་བར་འགྱུར་༑༑༥༠
གང་ཡིད་ཏིང་འཛིན་ལ་དགའ་བ་༑༑་དེ་དག་འདོད་པས་རྩེ་ན་མི་བྱེད་༑༑ གང་ཞིག་ཅུང་ཟད་གདུང་མེད་པའི་༑༑་ཐུབ་པ་ཀྱེ་མའོ་དགའ་བར་འགྱུར་༑༑༥༡
གང་གི་སེམས་ནི ༼༦༽བྲག་ལྟ་བུར་༑༑་རབ་ཏུ་ག་ཡོ་བ་མེད་འདུག་པ་༑༑ ཆགས་པའི་གནས་ལ་མི་ཆགས་ཏེ་༑༑་ཁྲོ་བའི་གནས་ལ་འཁྲུག་མེད་པར་༑༑ གང་ཡིད་དེ་ལྟར་གྱུར་པ་དེ་༑༑་སྡུག་བསྔལ་ཐོབ་པར་ག་ལ་འགྱུར་༑༑༥༢
སྐུར་པ་མི་གདབ་གནོད་མི་བྱ་༑༑་སོ་སོར་ཐར་པས་བསྡམ་པར་བྱ་༑༑ ༼༧༽ཟས་ཀྱི་ཚོད་ཀྱང་ཤེས་པར་བྱ་༑༑་བས་མཐའ་དགོན་པར་གནས་བྱ་ཞིང་༑༑ ལྷག་པའི་སེམས་ལ་རྣལ་འབྱོར་བྱ་༑༑་འདི་ནི་སངས་རྒྱས་བསྟན་པ་ཡིན་༑༑༥༣
སེམས་ཀྱི་རྟགས་ལ་མཁས་པ་དང་༑༑་རབ་ཏུ་དབེན་པའི་རོ་རྙེད་དང་༑༑ རབ་དྲང་སེམས་པའི་འགྲུས་སྐྱོང་ཅན་༑༑་ཟང་ཟིང ༼༢༤༥བ༡༽མེད་པའི་དགའ་བ་མྱོང་༑༑༥༤
གང་ཞིག་ཡིད་གཞུངས་དབེན་དགའ་དབེན་གནས་པས་༑༑་རྟག་ཏུ་རང་གི་ལུས་ཀྱིས་སྤྱོད་ལམ་དང་༑༑ སྨྲ་དང་ཡིད་ནི་སྲུང་བར་བྱེད་པ་དེ་༑༑་མྱ་ངན་སྤོང་ཞིང་སྡུག་བསྔལ་འཐོབ་མི་འགྱུར་༑༑༥༥
མ་བསྲུངས་པ་ཡི་སེམས་དག་ནི་༑༑་ལོག་པར ༼༢༽ལྟ་བས་བཅོམ་པ་དང་༑༑ གཉིད་དང་རྨུགས་པས་ཟིལ་ནོན་པ་༑༑་བདུད་ཀྱི་དབང་དུ་འགྲོ་བར་འགྱུར་༑༑༥༦
དེ་བས་སེམས་ནི་བསྲུང་བྱས་ཏེ་༑༑་ཡང་དག་ལྟ་བས་མདུན་བདར་ཅིང་༑༑ ཡང་དག་ཀུན་རྟོག་སྤྱོད་ཡུལ་ཅན་༑༑་ཡང་དག་སྐྱེ་དང་འཇིག་པ་ཤེས་༑༑ གཉིད་དང ༼༣༽རྨུགས་པ་ཟིལ་གནོན་པའི་༑༑་དགེ་སློང་སྡུག་བསྔལ་ཟད་པ་འཐོབ་༑༑༥༧
བག་ཡོད་སེམས་ནི་བསྲུང་བ་དང་༑༑་སེམས་དུལ་ཡང་དག་སྡོམ་པ་བདེ་༑༑ སྐྱེ་དགུ་སེམས་ཀྱིས་བསླུས་པ་དག་༑༑་གཅིག་ཏུ་སེམས་ཅན་དམྱལ་བར་འཚེད་༑༑༥༨
བག་ཡོད་སེམས་ནི་བསྲུང་བ ༼༤༽དང་༑༑ སེམས་དུལ་ཡང་དག་སྡོམ་པ་བདེ་༑༑་སྐྱེ་དགུ་སེམས་ཀྱིས་བསླུས་པ་དག་༑༑་གཅིག་ཏུ་དུད་འགྲོ་རྣམས་སུ་འཚེད་༑༑༥༩
བག་ཡོད་སེམས་ནི་བསྲུང་བ་དང་༑༑སེམས་དུལ་ཡང་དག་སྡོམ་པ་བདེ་༑༑ སྐྱེ་དགུ་སེམས་ཀྱིས་བསླུས་པ་དག་༑༑་གཅིག་ཏུ་ཡི་དགས ༼༥༽རྣམས་སུ་འཚེད་༑༑༦༠
བག་ཡོད་སེམས་ནི་བསྲུང་བ་དང་༑༑་སེམས་དུལ་ཡང་དག་སྡོམ་པ་བདེ་༑༑ སྐྱེ་དགུ་སེམས་ནི་བསྲུང་བ་དག་༑༑་གཅིག་ཏུ་མི་ཡི་ནང་དུ་དགའ་༑༑༦༡
བག་ཡོད་སེམས་ནི་བསྲུང་བ་དང་༑༑་སེམས་དུལ་ཡང་དག་སྡོམ་པ་བདེ་༑༑ སྐྱེ་དགུ་སེམས ༼༦༽ནི་བསྲུང་བ་དག་༑༑་གཅིག་ཏུ་མཐོ་རིས་རྣམས་སུ་དགའ་༑༑༦༢
བག་ཡོད་སེམས་ནི་བསྲུང་བ་དང་༑༑་སེམས་དུལ་ཡང་དག་སྡོམ་པ་བདེ་༑༑ སྐྱེ་དགུ་སེམས་ནི་བསྲུང་བ་དག་༑༑་གཅིག་ཏུ་མྱ་ངན་འདས་པ་འཐོབ་༑༑༦༣
སེམས་ཀྱི་ཚོམས་ཏེ་སུམ་ཅུ་རྩ་གཅིག་པའོ་༑༑
----------
༑༑་དགེ་སློང ༼༧༽བསོད་སྙོམས་བྱེད་པ་བདག་རང་ཙམ་༑༑་འགྲངས་བར་བྱེད་ཀྱི་གཞན་དག་མི་གསོ་བ་༑༑ རྟག་ཏུ་ཉེར་ཞི་དྲན་དང་ལྡན་པ་ཡི་༑༑་སྐྱོབ་པ་དེ་ལ་ལྷ་རྣམས་དགའ་བར་བྱེད་༑༑༡
དགེ་སློང་བསོད་སྙོམས་བྱེད་པ་བདག་རང་ཙམ་༑༑་འགྲངས་པར་བྱེད་ཀྱི་གཞན་དག་མི་གསོ་བ་༑༑ སྐྱོབ་པ ༼༢༤༦ཨ༡༽དེ་ལ་ལྷ་རྣམས་དགའ་བྱེད་ཀྱི་༑༑་བཀུར་སྟི་ནོར་དང་གྲགས་འདོད་རྣམས་ལ་མིན་༑༑༢
དགེ་སློང་འདོད་པ་ཀུན་སྤངས་ཤིང་༑༑་མདུན་ན་གནས་པའི་རྡུལ་བསལ་བ་༑༑ བདག་མེད་ཐུབ་པ་བརྟེན་པ་ཡིས་༑༑་གཞན་ལ་སྨྲ་བར་བྱ་མི་དགོས་༑༑༣
སྐྱེ་བོ་མ་བསྡམས ༼༢༽ཚིག་གིས་གནོད་བྱེད་པ་༑༑་མི་བཟད་རྗོད་པའི་ཚིག་དེ་ཐོས་གྱུར་ཀྱང་༑༑ དགེ་སློང་སྡང་སེམས་བྲལ་ལ་ཅི་མི་སྙམ་༑༑་ག་ཡུལ་ངོར་གླང་ཆེན་མདའ་ཡིས་བསྣུན་པ་བཞིན་༑༑ ༼སྐྱེ་བོ་མ་བསྡམས་ཚིག་གིས་གནོད་བེཡད་པ་༑༑་མི་བཟད་རྗོད་པའི་ཚིག་དེ་ཐོས་གྱུར་ཀྱང་༑༑ དགེ་སློང་ཡིད ༼༣༽ལེགས་བཞག་ལ་ཇི་མི་སྙམ་༑༑་ག་ཡུལ་ངོར་གླང་ཆེན་མདའ་ཡིས་བསྣུན་པ་བཞིན་༑༑༽༤
བཟོ་ཡིས་མི་འཚོ་ཡང་ཞིང་བདག་ལ་དགའ་༑༑་དབང་པོ་དུལ་ཞིང་ཀུན་ལས་རྣམ་གྲོལ་ཞིང་༑༑ ཁྱིམ་ལ་མ་ཆགས་བག་མེད་འདོད་སྲེད་སྤངས་༑༑་གཅིག་པུ་སྤྱོད་བྱེད་དེ་ནི་དགེ་སློང ༼༤༽ཡིན་༑༑༥
འཚོ་གཙང་སྙོམ་ལས་མེད་པ་ཡི་༑༑་གྲོགས་པོ་འཐུན་པ་བསྟེན་བྱ་ཞིང་༑༑ སོ་སོར་བགོ་བཤའ་བྱ་བ་དང་༑༑་སྤྱོད་ཡུལ་ཆོ་ག་མཁས་པར་བྱ་༑༑ སྤྱོད་ཡུལ་ཆོ་ག་མཁས་པ་ཡིས་༑༑་སྡུག་བསྔལ་ཟད་པ་ཐོབ་པར་འགྱུར་༑༑༦
ལག་པ་ལེགས་བསྡམས་རྐང་པ་ལེགས་བསྡམས་དང་༑༑་ཚིག་རྣམས་ལེགས་བསྡམས་དབང་པོ་ལེགས ༼༥༽བསྡམས་ཤིང་༑༑ གཅིག་པུ་ནང་དུ་མཉམ་པར་འཇོག་ལ་དགའ་༑༑་ཆོས་ཤེས་དེ་ནི་དགེ་སློང་ཡིན་ཞེས་གསུང་༑༑༧
དགེ་སློང་ཆོས་ལ་ཀུན་དགའ་ཞིང་༑༑་ཆོས་དགའ་ཆོས་ལ་སེམས་པ་དང་༑༑ ཆོས་ལ་རྗེས་སུ་དྲན་པ་དག་༑༑་ཆོས་ལས་ཡོངས་སུ་ཉམས་མི་འགྱུར་༑༑༨
དགེ་སློང ༼༦༽ཁང་སྟོང་ཞུགས་ནས་སུ་༑༑་ནང་ལ་ལྟ་བར་བྱེད་པ་དང་༑༑ ཆོས་རྣམས་ལེགས་པར་མཐོང་བ་དག་༑༑་ལྷ་ཡི་དགའ་དང་ལྡན་པར་འགྱུར་༑༑༩
ཇི་ལྟ་ཇི་ལྟར་ཕུང་པོ་ལ་༑༑་སྐྱེ་དང་འཇིག་པར་ལེགས་རྟོགས་པ་༑༑ དེ་ལྟ་དེ་ལྟར་དེ་ཡིས་ནི་༑༑་དགའ་དང་མགུ་བ་ཉིད་ཀྱང་འཐོབ་༑༑ ༼༧༽དགེ་སློང་དགའ་བ་མང་པོ་ཡིས་༑༑་སྡུག་བསྔལ་ཟད་པ་ཐོབ་པར་འགྱུར་༑༑༡༠
ཇི་ལྟར་བྲག་གི་རི་བོ་དག་༑༑་རླུང་གིས་རབ་ཏུ་མི་ག་ཡོས་ལྟར་༑༑ དེ་བཞིན་དགེ་སློང་འདོད་ཆགས་དག་༑༑་ཟད་པ་ཀུན་ཏུ་རབ་མི་ག་ཡོ་༑༑༡༡
ཇི་ལྟར་བྲག་གི་རི་བོ་དག་༑༑་རླུང་གིས་རབ་ཏུ་མི་ག་ཡོས ༼༢༤༦བ༡༽ལྟར༑༑ དེ་བཞིན་དགེ་སློང་ཞེ་སྡང་དག་༑༑་ཟད་པ་ཀུན་ཏུ་རབ་མི་ག་ཡོ་༑༑༡༢
ཇི་ལྟར་བྲག་གི་རི་བོ་དག་༑༑་རླུང་གིས་རབ་ཏུ་མི་ག་ཡོས་ལྟར་༑༑ དེ་བཞིན་དགེ་སློང་གཏི་མུག་དག་༑༑་ཟད་པ་ཀུན་ཏུ་རབ་མི་ག་ཡོ་༑༑༡༣
ཇི་ལྟར་བྲག་གི་རི་བོ་དག་༑༑་རླུང་གིས་རབ་ཏུ་མི་ག་ཡོས་ལྟར་༑༑ དེ ༼༢༽བཞིན་དགེ་སློང་ང་རྒྱལ་དག་༑༑་ཟད་པ་ཀུན་དུ་རབ་མི་ག་ཡོ་༑༑༡༤
ཇི་ལྟར་བྲག་གི་རི་བོ་དག་༑༑་རླུང་གིས་རབ་ཏུ་མི་ག་ཡོས་ལྟར་༑༑ དེ་བཞིན་དགེ་སློང་ཆགས་པ་དག་༑༑་ཟད་པ་ཀུ་ཏུ་རབ་མི་ག་ཡོ་༑༑༡༥
ཇི་ལྟར་བྲག་གི་རི་བོ་དག་༑༑་རླུང་གིས་རབ་ཏུ་མི་ག་ཡོས་ལྟར་༑༑ དེ་བཞིན་དགེ་སློང ༼༣༽སྲེད་པ་དག་༑༑་ཟད་པ་ཀུན་དུ་རབ་མི་ག་ཡོ་༑༑༡༦
གང་ལ་ཀུན་དུ་སོགས་མེད་ཅིང་༑༑་གང་ལ་བདག་གིར་བྱེད་མེད་པ་༑༑ གང་དག་མེད་ནའང་མི་གདུང་བ་༑༑་དེ་ནི་དགེ་སློང་ཞེས་བརྗོད་དོ་༑༑༡༧
རེ་ཞིག་གཞན་ལ་སློང་བ་ཙམ་༑༑་ཇི་ག་དགེ་སློང་མིན་པ་སྙམ་༑༑ གྲོང་པའི་ཆོས་ནི་འཛིན་བྱེད་པ་༑༑་ཇི་ག ༼༤༽དགེ་སློང་མིན་པ་སྙམ་༑༑༡༨
གང་ཞིག་དགེ་དང་སྡིག་པ་དག་༑༑་རབ་སྤངས་ཚངས་པར་སྤྱོད་ལྡན་ཞིང་༑༑ སྡེ་ཚོགས་སྤངས་ནས་སྤྱོད་བྱེད་ལ་༑༑་དེ་ནི་དགེ་སློང་ཞེས་བརྗོད་དོ་༑༑༡༩
དགེ་སློང་གང་ཞིག་བྱམས་གནས་ཤིང་༑༑་སངས་རྒྱས་བསྟན་ལ་རབ་དང་བ་༑༑ དེས་ནི་བལྟ་བས་མི་ངོམས ༼༥༽པའི༑༑་ཞི་བའི་གོ་འཕང་ཐོབ་པར་འགྱུར་༑༑༢༠
དགེ་སློང་གང་ཞིག་བྱམས་གནས་ཤིང་༑༑་སངས་རྒྱས་བསྟན་ལ་རབ་དང་དེས་༑༑ འདུ་བྱེད་ཉེར་ཞི་ཞིབ་ཡི་༑༑་ཞི་བའི་གོ་འཕང་ཐོབ་པར་འགྱུར་༑༑ ༼དགེ་སློང་གང་ཞིག་བྱམས་གནས་ཤིང་༑༑་སངས་རྒྱས་བསྟན་ལ་རབ་དང་བ་༑༑ དེས ༼༦༽ནི་ཀུན་སྦྱོར་ཀུན་ཟད་པ་༑༑་རིམ་གྱིས་མངོན་སུམ་བྱེད་པར་འགྱུར་༑༑ དགེ་སློང་གང་ཞིག་བྱམས་གནས་ཤིང་༑༑་སངས་རྒྱས་བསྟན་ལ་རབ་དང་བས་༑༑ བདག་ཉིད་ངན་འགྲོ་ལས་འདྲེན་ཏེ་༑༑་འདམ་རྫབ་ལས་ནི་གླང་ཆེན་བཞིན་༑༑ དགེ་སློང་གང་ཞིག་བྱམས་གནས་ཤིང་༑༑ ༼༧༽སངས་རྒྱས་བསྟན་ལ་རབ་དང་བས་༑༑ སྡིག་པའི་ཆོས་རྣམས་སྤྲུག་བྱེད་དེ་༑༑་རླུང་གིས་ལྗོན་ཤིང་ལོ་མ་བཞིན་༑༑༽༢༡
དགེ་སློང་གང་ཞིག་བྱམས་གནས་ཤིང་༑༑་སངས་རྒྱས་བསྟན་ལ་རབ་དང་བས་༑༑ མྱ་ངན་འདས་དང་ཉེ་བའི་ཕྱིར་༑༑་ཡོངས་སུ་ཉམས་འགྱུར་མི་སྲིད་དོ་༑༑༢༢
༼༢༤༧ཨ༡༽སེམས་དགའ་ཡིད་ནི་བཟང་བ་དང་༑༑་དགའ་དང་མི་དགའ་ཟིལ་གནོན་པའི་༑༑ དགེ་སློང་དགའ་བ་མང་པོ་ཡིས་༑༑་སྡུག་བསྔལ་ཟད་པ་ཐོབ་པར་འགྱུར་༑༑༢༣
ལུས་ཞིང་ངག་ནི་ཞི་བ་དང་༑༑་སེམས་ཞི་ལེགས་པར་མཉམ་ཞག་ཅིང་༑༑ འཇིག་རྟེན་ཟང ༼༢༽ཟིང་སྤངས་པ་ཡི་༑༑་དགེ་སློང་ཉེར་ཞི་ཡིན་ཞེས་བརྗོད་༑༑ ༼ཏིང་འཛིན་མེད་ལ་ཤེས་རབ་མེད་༑༑་ཤེས་རབ་མེད་ལ་ཏིང་འཛིན་མེད་༑༑ ཤེས་རབ་ཏིང་འཛིན་ལྡན་པ་དེ་༑༑་དགེ་སློང་ཡིན་ཞེས་བརྗོད་པར་བྱ་༑༑༽༢༤
ཏིང་འཛིན་མེད་ལ་ཤེས་རབ་མེད་༑༑་ཤེས་རབ་མེད་ལ་ཏིང་འཛིན་མེད་༑༑ ཤེས་རབ་ཏིང་འཛིན་ལྡན་པ་དེ་༑༑་མ་ངན་འདས་དང་ཉེ་བ་ཉིད་༑༑༢༥
དེ་བས་ཏིང་འཛིན་ཤེས་རབ་ལ་༑༑་མཁས་པ་རྣམས་ཀྱིས་འཇུག་བྱ ༼༣༽སྟེ་༑༑ དེ་བཞིན་ཤེས་རབ་དགེ་སློང་དེའི་༑༑་དང་པོར་བྱ་བ་འདི་ཡིན་ནོ་༑༑༢༦
དགེ་སློང་ཡང་དག་སྡོམ་སྤྱོད་པས་༑༑་ཆོག་ཤེས་དབང་པོ་བསྡམ་བྱ་ཞིང་༑༑ སོ་སོར་ཐར་པས་བསྡམ་པར་བྱ་༑༑་ཟས་ཀྱི་ཚོད་ཀྱང་ཤེས་པར་བྱ་༑༑ བས་མཐའ་དགོན་པར་གནས་བྱ་ཞིང་༑༑་ལྷག་པའི་སེམས་ལ་རྣལ ༼༤༽འབྱོར་བྱ་༑༑་འདི་ནི་སངས་རྒྱས་བསྟན་པ་ཡིན་༑༑༢༧
གང་གི་ལུས་དང་ངག་དང་ནི་༑༑་ཡིད་ལ་ཉེས་བྱས་མེད་གྱུར་པ་༑༑ དེ་ནི་དགེ་བའི་ཚུལ་ཁྲིམས་ཅན་༑༑་ངོ་ཚའི་ཡིད་ལྡན་དགེ་སློང་ཡིན་༑༑༢༨
གང་གིས་རྫོགས་པའི་བྱང་ཆུབ་ཀྱི་༑༑་ཕྱོགས་ཀྱི་ཆོས་བདུན་ལེགས ༼༥༽བསྒོམས་པ་༑༑ དེ་ནི་དགེ་བའི་ཆོས་ཅན་དེ་༑༑་མཉམ་བཞག་དགེ་སློང་ཡིན་ཞེས་གསུང་༑༑༢༩
འདི་ན་གང་ཞིག་བདག་ཉིད་ཀྱི་༑༑་སྡུག་བསྔལ་ཟད་པ་རབ་ཤེས་ལ་༑༑ དགེ་ཞིང་ཤེས་རབ་ལྡན་པ་དེ་༑༑་ཟག་མེད་དགེ་སློང་ཡིན་ཞེས་གསུང་༑༑༣༠
ཟག་པ་ཟད་པ་མ་ཐོབ་ན་༑༑་ཚུལ ༼༦༽ཁྲིམས་བརྟུལ་ཞུགས་ཙམ་དག་གམ་༑༑ ཡང་ན་ཐོས་པ་མང་པོ་འམ་༑༑་དབེན་པ་དག་ཏུ་གནས་ཀྱང་རུང་༑༑ ཏིང་འཛིན་ཐོབ་པར་གྱུར་ཀྱང་ངལ་༑༑་གདེང་དྲོད་ཆོད་པའི་དགེ་སློང་མིན་༑༑༣༡
ཕུང་པོ་ལ་ནི་བདག་ཟེར་བའི་༑༑་འཇིག་རྟེན་འདི་དག་གདུང་བ་སྐྱེ་༑༑ རྫོགས་པའི་བྱང ༼༧༽ཆུབ་བདེ་བ་ནི་༑༑་འཕགས་པས་བསྟན་པ་མངོན་དུ་བྱ་༑༑༣༢
ཇི་ལྟ་ཇི་ལྟར་བསམ་བྱས་པ་༑༑་དེ་ལྟ་དེ་ལྟར་གཞན་དུ་འགྱུར་༑༑ གཞན་དུ་འགྱུར་བའི་འཇིག་རྟེན་འདི་༑༑་སྲིད་པ་ལ་ཆགས་སྲིད་ལ་དགའ་༑༑ སྲིད་ལ་མངོན་ཆགས་སྲིད་ལ་དགའ་༑༑་སྲིད་པ་ཉིད་ལ་མངོན་པར་དགའ་༑༑༣༣
----------
དགའ ༼༢༤༧བ༡༽བྱ་གང་ཡིན་དེ་སྡུག་བསྔལ་༑༑་སྐྱི་ག་ཡའ་གང་ཡིན་དེ་བདེ་བས་༑༑ སྲིད་པ་རབ་ཏུ་སྤང་བའི་ཕྱིར་༑༑་འདི་ན་ཚངས་པར་སྤྱོད་པ་སྟེ་༑༑༣༤
དགེ་སྦྱོང་བྲམ་ཟེ་ཇི་སྙེད་པ་༑༑་སྲིད་པས་སྲིད་ལས་ངེས་འབྱུང་ཟེར་༑༑ དེ་དག་ཐམས་ཅད་སྲིད་པ་ལས་༑༑་ངེས་འབྱུང་མིན་ཞེས་བརྗོད་པར་བྱ་༑༑ ༼དགེ་སྦྱོང ༼༢༽བྲམ་ཟེ་ཇི་སྙེད་པ་༑༑་སྲིད་པས་སྲིད་ལས་ངེས་འབྱུང་ཟེར་༑༑ དེ་དག་ཐམས་ཅད་སྲིད་པ་ལས་༑༑་རྣམ་གྲོལ་མིན་ཞེས་བརྗོད་པར་བྱ་༑༑༽༣༥
ལེན་པའི་རྐྱེན་ལས་སྡུག་བསྔལ་བྱུང་༑༑་སྡུག་བསྔལ་ལས་ནི་ལེན་པ་བྱུང་༑༑ ལེན་པ་ཐམས་ཅད་ཡོངས་ཟད་ན་༑༑་སྡུག་བསྔལ་རབ་ཏུ་འབྱུང་བ་མེད་༑༑༣༦
ལེན་པ ༼༣༽ཐམས་ཅད་ན་སྲིད་པའི་རྣམ་པ་ཇི་སྙེད་ཡོད་པ་དེ་དག་ཐམས་ཅད་ནི་མི་རྟག་པ་༑་སྡུག་བསྔལ་བ་༑་ཡོངས་སུ་འགྱུར་བའི་ཆོས་ཅན་ཡིན་ནོ་ཞེས་དེ་ལྟར་དེ་དག་ལ་ཡང་དགེ་བའི་ཤེས་རབ་ཀྱིས་ཇི་ལྟ་བ་བཞིན་དུ་མཐོང་ན་༑་སྲིད་པའི་སྲེད་པ་རབ་ཏུ་སྤོང་བར་འགྱུར་ཞིང་༑༑་སྲིད་པ་མེད་པས ༼༤༽མངོན་པར་མི་དགའ་བར་འགྱུར་རོ་༑༑༣༧
དེ་ལྟར་མྱ་ངན་ལས་འདས་པའི་དགེ་སློང་སྐྱོབ་པ་ནི་གཞན་དུ་ལེན་པ་མེད་ཅིང་ཡང་སྲིད་མེད་པར་འགྱུར་ཏེ་༑་བདུད་ཟིལ་གྱིས་ནོན་པ་དང་༑་ག་ཡུལ་ལས་རྒྱལ་བ་དང་༑༑་སྲིད་པ་ཐམས་ཅད་ལས་རབ་ཏུ་འདས་པ་འདི་ལྟ་བུ་འདི་ནི་སྡུག་བསྔལ ༼༥༽གྱི་མཐའ་ཡིན་ནོ་༑༑༣༨
དགེ་སློང་དངོས་པོ་བཅད་པ་དང་༑༑་ཉེ་བར་ཞི་ཞིང་སེམས་ཞི་བ་༑༑ དེ་ནི་ཡང་སྲིད་མེད་པར་འགྱུར་༑༑་སྐྱེ་བའི་འཁོར་བ་རྣམ་པར་སྤངས་༑༑༣༩ དགེ་སློང་དངོས་པོ་བཅད་པ་དང་༑༑་ཉེ་བར་ཞི་ཞིང་སེམས་ཞི་བ་༑༑ དེ་ནི་བདུད་ཀྱི་འཆིང་ལས་གྲོལ་༑༑་སྐྱེ ༼༦༽བའི་འཁོར་བ་རྣམ་པར་སྤངས་༑༑༤༠
----------
དགེ་སློང་དངོས་པོ་བཅད་པ་དང་༑༑་སེམས་ནི་ཟག་པ་མེད་གྱུར་པ་༑༑ དེ་ནི་ཡང་སྲིད་མེད་པ་སྟེ་༑༑་སྐྱེ་བའི་འཁོར་བ་རྣམ་པར་སྤངས་༑༑༤༡ དགེ་སློང་དངོས་པོ་བཅད་པ་དང་༑༑་སེམས་ནི་ཟག་པ་མེད་གྱུར་པ་༑༑ དེ་ནི་བདུད ༼༧༽ཀྱི་འཆིང་ལས་གྲོལ་༑༑་སྐྱེ་བའི་འཁོར་བ་རྣམ་པར་སྤངས་༑༑༤༢
----------
----------
----------
དགེ་སློང་དངོས་པོ་བཅད་པ་དང་༑༑་སྲིད་པའི་སྲེད་པ་གཏུབས་གྱུར་པ་༑༑ དེ་ནི་ཡང་སྲིད་མེད་པར་འགྱུར་༑༑་སྐྱེ་བའི་འཁོར་བ་རྣམ་པར་སྤངས་༑༑༤༣ དགེ་སློང་དངོས་པོ་བཅད་པ་དང་༑༑ ༼༢༤༨ཨ༡༽སྲིད་པའི་སྲེད་པ་བཅད་གྱུར་པ་༑༑ དེ་ནི་བདུད་ཀྱི་འཆིང་ལས་གྲོལ་༑༑་སྐྱེ་བའི་འཁོར་བ་རྣམ་པར་སྤངས་༑༑༤༤
----------
གང་ཞིག་འདམ་རྫབ་ལེགས་རྒལ་ཅིང་༑༑་གྲོང་གི་ཚེར་མ་དཀྲུགས་པ་དང་༑༑ འདོད་ཆགས་ཟད་པ་རྗེས་ཐོབ་པ་༑༑ ༼༢༽དེ་ནི་དགེ་སློང་ཡིན་ཞེས་བརྗོད་༑༑༤༥
གང་ཞིག་འདམ་རྫབ་ལེགས་རྒལ་ཅིང་༑༑་གྲོང་གི་ཚེར་མ་དཀྲུགས་པ་དང་༑༑ ཞེ་སྡང་ཟད་པ་རྗེས་ཐོབ་པ་༑༑་དེ་ནི་དགེ་སློང་ཡིན་ཞེས་བརྗོད་༑༑༤༦
གང་ཞིག་འདམ་རྫབ་ལེགས་རྒལ་ཅིང་༑༑་གྲོང་གི་ཚེར་མ ༼༣༽དཀྲུགས་པ་དང་༑༑ གཏི་མུག་ཟད་པ་རྗེས་ཐོབ་པ་༑༑་དེ་ནི་དགེ་སློང་ཡིན་ཞེས་བརྗོད་༑༑༤༧
གང་ཞིག་འདམ་རྫབ་ལེགས་རྒལ་ཅིང་༑༑་གྲོང་གི་ཚེར་མ་དཀྲུགས་པ་དང་༑༑ ང་རྒྱལ་ཟད་པ་རྗེས་ཐོབ་པ་༑༑་དེ་ནི་དགེ་སློང་ཡིན་ཞེས་བརྗོད་༑༑༤༨
གང ༼༤༽ཞིག་འདམ་རྫབ་ལེགས་རྒལ་ཅིང་༑༑་གྲོང་གི་ཚེར་མ་དཀྲུགས་པ་དང་༑༑ ཆགས་པ་ཟད་པ་རྗེས་ཐོབ་པ་༑༑་དེ་ནི་དགེ་སློང་ཡིན་ཞེས་བརྗོད་༑༑༤༩
གང་ཞིག་འདམ་རྫབ་ལེགས་རྒལ་ཅིང་༑༑་གྲོང་གི་ཚེར་མ་དཀྲུགས་པ་དང་༑༑ སྲེད་པ་ཟད་པ་རྗེས ༼༥༽ཐོབ་པ་༑༑་དེ་ནི་དགེ་སློང་ཡིན་ཞེས་བརྗོད་༑༑༥༠
གང་ཞིག་གཤེ་བ་དང་ནི་གསོད་པ་དང་༑༑་འཆིང་དང་གྲོང་གི་ཚེར་མ་ཐུལ་བ་དང་༑༑ གང་ཞིག་རི་བོ་བཞིན་གནས་མི་བཀྲི་ཞིང་༑༑་སྡུག་བདེས་མི་ག་ཡོ་དེ་ནི་དགེ་སློང་ཡིན་༑༑༥༡
སྐུར་པ་མི་འདེབས་སྒྲོ ༼༦༽འདོགས་མི་བྱེད་ཅིང་༑༑་འཇིག་རྟེན་འདི་ཀུན་བརྫུན་རྟོགས་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྤྲུལ་རྒས་པགས་རྙིང་རྗེ་བ་བཞིན་༑༑༥༢
----------
----------
----------
----------
----------
----------
སྦྲུལ་གྱིས་དུག་བཏང་བ་ལ་སྨན་བཞིན་དུ་༑༑་འདོད་ཆགས་ལངས་པ་འདུལ་བའི ༼༧༽དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྤྲུལ་རྒས་པགས་རྙིང་རྗེ་བ་བཞིན་༑༑༥༣
སྦྲུལ་གྱིས་དུག་བཏང་བ་ལ་སྨན་བཞིན་དུ་༑༑་ཞེ་སྡང་ལངས་པ་འདུལ་བའི་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ ༼༢༤༨བ༡༽སྦྲུལ་རྒས་པགས་རྙིང་རྗེ་བ་བཞིན་༑༑༥༤
སྦྲུལ་གྱིས་དུག་བཏང་བ་ལ་སྨན་བཞིན་དུ་༑༑་གཏི་མུག་ལངས་པ་འདུལ་བའི་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༥༥
སྦྲུལ་གྱིས་དུག་བཏངབ་ལ་སྨན ༼༢༽བཞིན་དུ་༑༑་ང་རྒྱལ་ལངས་པ་འདུལ་བའི་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༥༦
སྦྲུལ་གྱིས་དུག་བཏང་བ་ལ་སྨན་བཞིན་དུ་༑༑་ཆགས་པ་ལངས་པ་འདུལ་བའི་དགེ་སློང་གང་༑༑ དེ་ནི་ཕ་རོལ ༼༣༽མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑ ༼སྦྲུལ་གྱིས་དུག་བཏང་བ་ལ་སྨན་བཞིན་དུ་༑༑་ཁྲོ་བ་ལངས་པ་འདུལ་བའི་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༽༥༧
སྦྲུལ ༼༤༽གྱིས་དུག་བཏང་བ་ལ་སྨན་བཞིན་དུ་༑༑་སྲེད་པ་ལངས་པ་འདུལ་བའི་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་མོ་༑༑་སྟོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༥༨
མཐུ་ཆུང་འདམ་བུའི་རགས་ལ་ཀླུང་ཆེན་ལྟར་༑༑་འདོད་ཆགས་མ་ལུས་དྲུངས་འབྱིན ༼༥༽དགེ་སློང་གང་༑༑ དེ་ནི་པ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༥༩
མཐུ་ཆུང་འདམ་བུའི་རགས་ལ་ཀླུང་ཆེན་ལྟར་༑༑་ཞེ་སྡང་མ་ལུས་དྲུངས་འབྱིན་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ ༼༦༽རྒས་པགས་རྙིང་རྗེ་བ་བཞིན་༑༑༦༠
མཐུ་ཆུང་འདམ་བུའི་རགས་ལ་ཀླུང་ཆེན་ལྟར་༑༑་གཏི་མུག་མ་ལུས་དྲུངས་འབྱིན་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་བགས་རྙིང་རྗེ་བ་བཞིན་༑༑༦༡
མཐུ་ཆུང་འདམ་བུའི་རགས་ལ་ཀླུང ༼༧༽ཆེན་ལྟར་༑༑་ང་རྒྱལ་མ་ལུས་དྲུངས་འབྱིན་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༦༢
མཐུ་ཆུང་འདམ་བུའི་རིགས་ལ་ཀླུང་ཆེན་ལྟར་༑༑་ཆགས་པ་མ་ལུས་དྲུངས་འབྱིན་དགེ་སློང་གང་༑༑ དེ་ནི་ཕ་རོལ ༼༢༤༩ཨ༡༽མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༦༣
མཆུ་ཆུང་འདམ་བུའི་རགས་ལ་ཀླུང་ཆེན་ལྟར་༑༑་སྲེད་པ་མ་ལུས་དྲུངས་འབྱིན་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས ༼༢༽པགས་རྙིང་རྗེ་བ་བཞིན་༑༑༦༤
----------
འདོད་པའི་ཡོན་ཏན་ཐམས་ཅད་སྤོང་བྱེད་ཅིང་༑༑་འདོད་སྦྱོར་འཆིང་བ་རྣམ་བསལ་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༦༥
སྒྲིབ་པ་ཐམས་ཅད་སྤངས་ཤིང ༼༣༽སྡིག་མེད་པ་༑༑་ཡིད་གཉིས་ཟུག་རྔུ་བཅད་པའི་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་ཕོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༦༦
རྟོག་པ་རྣམ་བསལ་ནང་གི་མ་ལུས་ལ་༑༑་རྣམ་པར་རྟོག་པ་མེད་པའི་དགེ་སློང་གང་༑༑ ༼༤༽དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑ ༼ཀུན་གཞི་བྱེད་པ་འགའ་མེད་མི་དགེ་བའི་༑༑་རྩ་བ་ལེགས་པར་དྲུཎས་ཕྱུང་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༽༦༧
ནགས་སྦྱོར་བྱེད་པ་འགའ་མེད་མི་དགེ་བའི་༑༑་རྩ་བ་ལེགས་པར་དྲུངས་ཕྱུང་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ ༼༥༽བ་བཞིན་༑༑༦༨
རིམས་ནད་བཅས་པ་འགའ་མེད་མི་དགེ་བའི་༑༑་རྩ་བ་ལེགས་པར་དྲུངས་ཕྱུང་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༦༩
བག་ལ་ཉལ་བ་འགའ་མེད་མི་དགེ་བའི་༑༑་རྩ་བ་ལེགས ༼༦༽པར་དྲུངས་ཕྱུང་དགེ་སློང་གང་༑༑ དེ་ནི་ཕ་རོལ་མིན་པའི་ཕ་རོལ་པོ་༑༑་སྤོང་སྟེ་སྦྲུལ་རྒས་པགས་རྙིང་རྗེ་བ་བཞིན་༑༑༧༠
ཁྲིམས་ལྡན་གང་ཡིན་དགེ་སློང་དེ་༑༑་སྟོང་ཉིད་གང་ལྡན་བསམ་གཏན་དེ་༑༑ རྟག་ཏུ་བྱེད་གང་རྣལ་འབྱོར་དེ་༑༑་མྱ་ངན་འདས ༼༧༽གང་བདེ་བ་དེ་༑༑༧༡
དགེ་སློང་དགའ་དང་མི་དགས་མི་བརྗོད་ཅིང་༑༑་བས་མཐའི་གནས་མལ་དག་ཏུ་སྟེན་པ་དང་༑༑ དེ་ནི་བག་ཡོད་གནས་ཤིང་སྲེད་པ་ཡི་༑༑་འདོད་ཆགས་ཕྲ་རྒྱས་ལེགས་པར་འབྱིན་པར་བྱེད་༑༑༧༢
དགེ་སློང་གི་ཚོམས་ཏེ་སུམ་ཅུ ༼༢༤༩བ༡༽གཉིས་པའོ་༑༑
----------
༑༑་གང་ཞིག་བརྒྱན་ཀྱང་ཆོས་སྤྱོད་དུལ་བ་དང་༑༑་ཞི་ཞིང་ཡང་དག་སྡོམ་ལ་ཚངས་པར་སྤྱོད་༑༑ འབྱུང་པོ་ཀུ་ལ་ཆད་པས་མི་གཅོད་དེ་༑༑་བྲམ་ཟེ་དགེ་སྦྱོང་དེ་ཡིན་དགེ་སློང་དེ་༑༑༡ གཅེར་བུར་སྤྱོད་པས་མ་ཡིན་རལ་པས ༼༢༽མ་ཡིན་རྫབ་ཀྱིས་མིན་༑༑་ཁ་ཟས་མི་ཟ་བ་ཡིས་མ་ཡིན་ཐང་ལ་ཉལ་བ་འམ་༑༑ རྡུལ་དང་དྲི་མས་མ་ཡིན་ཅོག་པུར་འདུག་ལ་འབད་པ་ཡིས་༑༑་མི་རྣམས་དག་པར་མི་འགྱུར་སོམ་ཉི་རྣམས་ལས་རྒལ་མི་འགྱུར་༑༑༢
----------
དགེ་སྦྱོང་བྲམ་ཟེ་གང་ཡང་རུང་༑༑་དེ་དག་ཉིད ༼༣༽ལ་ཆགས་བྱེད་པ་༑༑ ཟག་པ་ཟད་པ་མ་ཐོབ་པར་༑༑་བར་མདོར་ནི་རྣམ་པར་ཉམས་༑༑ ༼དགེ་སྦྱོང་བྲམ་ཟེ་གང་ཡང་རུང་༑༑་དེ་དག་ཉིད་ལ་ཆགས་བྱེད་པ་༑༑ ཚོར་བ་ཟད་པ་མ་ཐོབ་པར་༑༑་བར་མ་དོར་ནི་རྣམ་པར་ཉམས་༑༑༽༣
དགེ་སྦྱོང་བྲམ་ཟེ་གང་ཡང་རུང་༑༑་དེ་དག་ཉིད་ལ་ཆགས་བྱེད ༼༤༽ཅིང་༑༑ བྱིས་པ་མཐའ་གཅིག་ལ་ལྟ་བ་༑༑་བར་མ་དོར་ནི་རྣམ་པར་ཉམས་༑༑ ༼དགེ་སྦྱོང་བྲམ་ཟེ་གང་ཡང་རུང་༑༑་དེ་དག་ཉིད་ལ་ཆགས་བྱེད་པ་༑༑ བྱིས་པའི་སྐྱེ་བོ་བློ་ངན་རྣམས་༑༑་བར་མ་དོར་ནི་རྣམ་པར་ཉམས་༑༑༽༤
དགེ་སྦྱོང་བྲམ་ཟེ་གང་ཡང་རུང་༑༑་དེ་དག་ཉིད་ལ་ཆགས ༼༥༽བྱེད་པ་༑༑ གོ་འཕང་དམ་པ་མ་ཐོབ་པར་༑༑་བར་མ་དོར་ནི་རྣམ་པར་ཉམས་༑༑༥
བློ་ངན་ཁྱོད་ཀྱི་རལ་པ་ཅི་༑༑་ཁྱོད་ཀྱི་ག་ཡང་གཞི་གྱོན་པ་ཅི་༑༑ ཁྱོད་ནང་ཐིབས་པོར་འདུག་བཞིན་དུ་༑༑་ཕྱི་རོལ་ལེགས་པར་བྱི་དོར་བྱེད་༑༑༦
བློ་ངན་ཁྱོད་ཀྱི་རལ་པ་ནི་༑༑་ཁྱོད་ཀྱི་ག་ཡང་གཞི་གྱོན་པ་ཅི་༑༑ ༼༦༽ཁྱོད་ནང་དྲི་མ་ལྡན་བཞིན་དུ་༑༑་ཕྱི་རོལ་ལེགས་པར་བྱི་དོར་བྱེད་༑༑༧
རིགས་ཀྱིས་བྲམ་ཟེར་འགྱུར་མ་ཡིན་༑༑་རལ་པས་མ་ཡིན་རུས་ཀྱིས་མིན་༑༑ གང་ཞིག་བདེན་པའི་ཆོས་ལྡན་པ་༑༑་གཙང་མ་དེ་ཡིན་བྲམ་ཟེ་ཡིན་༑༑༨
རིགས་ཀྱིས་བྲམ་ཟེར་འགྱུར་མ་ཡིན་༑༑་རལ ༼༧༽པས་མ་ཡིན་རུས་ཀྱིས་མིན་༑༑ གང་ཞིག་སྡིག་པ་ཆེ་ཆུང་རྣམས་༑༑་ཐམས་ཅད་སྤོང་བར་བྱེད་པ་དག་༑༑ སྡིག་པ་རྣམས་ནི་སྤངས་ཕྱིར་དེ་༑༑་བྲམ་ཟེ་ཡིན་ཞེས་ངེས་པར་བརྗོད་༑༑༩
མགོ་བོ་བྲེགས་ཙམ་དགེ་སྦྱོང་མིན་༑༑་ཨོཾ་ཞེས་ཟེར་བ་བྲམ་ཟེ་མིན་༑༑ གང་ཞིག ༼༢༥༠ཨ༡༽དགེ་བའི་ཆོས་ལྡན་པ་༑༑་གཙང་མ་དེ་ཡིན་བྲམ་ཟེ་དེ་༑༑༡༠
མགོ་བོ་བྲེགས་ཙམ་དགེ་སྦྱོང་མིན་༑༑་ཨོཾ་ཞེས་ཟེར་བ་བྲམ་ཟེ་མིན་༑༑ གང་ཞིག་སྡིག་པ་ཆེ་ཆུང་རྣམས་༑༑་ཐམས་ཅད་སྤོང་བར་བྱེད་པ་དག་༑༑ སྡིག་པ་རྣམས་ནི་སྤངས་ཕྱིར་དེ་༑༑་དགེ་སྦྱོང་བྲམ་ཟེ་དེ་ཡིན་ནོ་༑༑༡༡
༼༢༽སྐྱེ་བོ་ཕལ་ཆེར་འདིར་འཁྲུ་བ་༑༑་ཆུ་ཡིས་དག་པར་མི་འགྱུར་ཏེ་༑༑ གང་ཞིག་སྡིག་པ་ཆེ་ཆུང་རྣམས་༑༑་ཐམས་ཅད་སྤོང་བར་བྱེད་པ་དག་༑༑ སྡིག་པ་རྣམས་ནི་སྤངས་ཕྱིར་དེ་༑༑་དགེ་སྦྱོང་བྲམ་ཟེ་དེ་ཡིན་ནོ་༑༑༡༢
གང་ཞིག་སྡིག་ཆོས་རབ་སྤངས་ཤིང་༑༑་རྟག་ཏུ་དྲན་ལྡན་སྤྱོད་བྱེད་པ་༑༑ ༼༣༽ཀུན་སྦྱོར་ཟད་པའི་སངས་རྒྱས་དེ་༑༑་འཇིག་རྟེན་དག་ན་བྲམ་ཟེ་ཡིན་༑༑༡༣
བྲམ་ཟེ་གང་ཞིག་སྡིག་པའི་ཆོས་སྤངས་ཤིང་༑༑་བདག་ཉིད་ཚུལ་འཆོས་མེད་ཅིང་རྙོག་མེད་གནས་༑༑ རིག་བྱེད་མཐར་ཕྱིན་ཚངས་པར་སྤྱོད་པ་སྤྱད་༑༑་དུས་སུ་སྨྲ་བྱེད་དེ་ནི་ཚངས་པ་སྨྲ་༑༑༡༤
གང་ཞིག་སྒྱུ ༼༤༽ལ་མི་གནས་ང་རྒྱལ་མེད་༑༑་གང་ཞིག་ཆགས་མེད་བདག་མེད་རེ་བ་མེད་༑༑ འཁྲུག་བཅོམ་བདག་ཉིད་མྱ་ངན་འདས་ཕྱོགས་དེ་༑༑་བྲམ་ཟེ་དགེ་སྦྱོང་དེ་ཡིན་དགེ་སློང་དེ་༑༑༡༥
གང་ཞིག་མ་ཡི་མངལ་སྐྱེས་ནས་༑༑་གལ་ཏེ་འཛིན་པ་དང་བཅས་ན་༑༑ དེ་མིང་བུ་ཞེས་སྨྲ་བར་བསྟན་༑༑ ༼༥༽བྲམ་ཟེ་ཡིན་པར་ང་མི་སྨྲ་༑༑ ཡོངས་སུ་འཛིན་མེད་ལེན་མེད་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༡༦
གང་ཞིག་ལུས་དང་ངག་དང་ནི་༑༑་ཡིད་ཀྱིས་ཉེས་བྱས་མི་བྱེད་ཅིང་༑༑ གང་ཞིག་གནས་གསུམ་ལེགས་བསྡམས་ཏེ་༑༑་བྲམ་ཟེ་ཡིན་པར་ངས་གསུངས་སོ་༑༑༡༧
གང་གི ༼༦༽ཚིག་ངག་མི་རྩུབ་ཅིང་༑༑་གོ་བྱེད་ཡིད་འོང་སྨྲ་བ་དང་༑༑ གང་གིས་ཉོན་མོངས་མི་སྐྱེད་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༡༨
གང་ཞིག་གསོད་འཆིང་གཤེ་བ་དང་༑༑་སྡང་བའི་མི་ལ་བཟོད་བྱེད་དེ་༑༑ བཟོད་པའི་བརྟུལ་ཞུགས་སྟོབས་ཚོགས་ཅན་༑༑་བྲམ་ཟེ ༼༧༽ཡིན་པར་ངས་གསུངས་སོ་༑༑༡༩
ཁྲོ་བ་མེད་ཅིང་ཚུལ་ཁྲིམས་ཅན་༑༑་བརྟུལ་ཞུགས་ལྡན་ཞིང་སེམས་ཁྲལ་མེད་༑༑ དུལ་ཞིང་ལུས་མཐར་གས་པ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༠
གང་ཞིག་རབ་བྱུང་ཁྱིམ་པ་དང་༑༑་དེ་བཞིན་གཉིས་ཀར་མི་འདྲེ་ཞིང་༑༑ ༼༢༥༠བ༡༽འདོད་ཆུང་ཁྱིམ་ནས་མ་བྱུང་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༡
མ་འོངས་པ་ལ་མངོན་མི་དགའ་༑༑་འདས་པ་རྣམས་ལ་གདུང་མེད་པ་༑༑ འཁྲིག་པའི་སྦྱོར་བྲལ་ག་ཡུལ་རྒྱལ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༢
མ་འོངས་པ་ལ་མངོན་མི་དགའ་༑༑ ༼༢༽འདས་ལ་རྡུལ་མེད་བྲལ་ཞིང་༑༑ ཞི་བ་མྱ་ངན་མེད་བ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༣
གང་ཞིག་འདོད་ཆུང་གཞན་མི་གསོ་༑༑་དུལ་ཞིང་སྙིང་པོར་རབ་གནས་ལ་༑༑ ཟག་ཟད་སྐྱོན་རྣམས་བསལ་བ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༤
༼༣༽གང་ཞིག་ཕ་རོལ་ཚུ་རོལ་དང་༑༑་ཕ་རོལ་ཚུ་རོལ་གཉིས་མེད་ཅིང་༑༑ ཆོས་རྣམས་ཀུན་གྱི་མཐར་ཕྱིན་ཏེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༥
གང་ཞིག་ཕ་རོལ་ཚུ་རོལ་དང་༑༑་ཕ་རོལ་ཚུ་རོལ་གཉིས་མེད་ཅིང་༑༑ གང་ཞིག་གནས་གསུམ་མ་ཆགས་དེ་༑༑ ༼༤༽བྲམ་ཟ་ཡིན་པར་ངས་གསུངས་སོ་༑༑༢༦ གང་ཞིག་ཐུང་དང་རིང་བ་དང་༑༑་ཕྲ་སྒྲོམ་དགེ་དང་མི་དགེ་དང་༑༑ འཇིག་རྟེན་ཅུང་ཟད་མི་ལེན་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༧
----------
གང་ཞིག་འདི་ཉིད་རབ་ཤེས་ཤིང་༑༑་རང་གི་སྡུག་བསྔལ་ཟད་པ་དང་༑༑ འདོད ༼༥༽ཆགས་བྲལ་ཞིང་མི་ལྡན་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༨
གང་ཞིག་དགེ་དག་སྡིག་པ་དང་༑༑་གཉི་ག་ཡིས་ཀྱང་མི་གོས་པ་༑༑ གོས་མེད་རྡུལ་བྲམ་ཞི་བ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༢༩
གང་ཞིག་དགེ་དང་སྡིག་པའི་ལས་༑༑་ཆགས ༼༦༽གང་ཡིན་དེ་རབ་འདས་ཤིང་༑༑ ཆགས་ལས་རབ་འདས་རྣམ་བྲལ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༠
གང་ཞིག་སྔོན་དང་ཕྱི་མ་དང་༑༑་དབུས་ཀྱང་ཡོད་པ་མ་ཡིན་པ་༑༑ རྡུལ་བྲལ་འཆིང་བ་ལས་གྲོལ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༡
པད ༼༧༽མའི་འདབ་ལ་ཆུ་ལྟར་དང་༑༑་སྨྱུང་བུའི་རྩེ་ལ་ཡུངས་ཀར་ལྟར་༑༑ གང་ཞིག་སྡིག་ལ་མི་གནས་དེ་༑༑་བྲམ་ཟེ་ཡིན་པར་ངས་གསུངས་༑༑༣༢ པད་མའི་འདབ་ལ་ཆུ་ལྟར་དང་༑༑་སྨྱུང་བུའི་རྩེ་ལ་ཡུངས་ཀར་ལྟར་༑༑ གང་ཞིག་འདོད་ལ་མི་གནས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑ ༼༼༢༥༡ཨ༡༽པད་མའི་འདབ་ལ་ཆུ་ལྟར་དང་༑༑་སྨྱུང་བུའི་རྩེ་ལ་ཡུངས་ཀར་ལྟར་༑༑ སྲིད་ལ་དགའ་བ་ཡོངས་སྤངས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༽༣༣
----------
----------
ཟླ་བ་དག་ཅིང་དྲི་མེད་ལ་༑༑་སྐྱོན་བྲལ་རབ་ཏུ་དང་བ་ལྟར་༑༑ གང་ཞིག་སྡིག་པས་མི་གས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༤ ཟླ་བ་དག ༼༢༽ཅིང་དྲི་མེད་ལ་༑༑་སྐྱོན་བྲལ་རབ་ཏུ་དང་བལྟར་༑༑ གང་ཞིག་འདོད་པས་མི་གོས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༥
ཟླ་བ་དག་ཅིང་དྲི་མེད་ལ་༑༑་སྐྱོན་བྲལ་རབ་ཏུ་དང་བལྟར་༑༑ སྲིད་ལ་དགའ་བ་ཡོངས་སྤངས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༦ འདམ་རྫབ་ཀྱིས་ནི་མཁའ་ལྟར་དང་༑༑་རྡུལ་གྱིས་ཟླ ༼༣༽བ་ཇི་ལྟ་བར་༑༑ གང་ཞིག་སྡིག་པས་མི་གོས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༧ འདམ་རྫས་ཀྱིས་ནི་མཁལ་ལྟར་དང་༑༑་རྡུལ་གྱིས་ཟླ་བ་ཇི་ལྟ་བར་༑༑ གང་ཞིག་འདོད་པས་མི་གོས་ཏེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༨ འདམ་རྫབ་ཀྱིས་ནི་མཁའ་ལྟར་དང་༑༑་རྡུལ་གྱིས་ཟླ་བ་ཇི་ལྟ་བར་༑༑ ༼༤༽སྲིད་ལ་དགའ་བ་ཡོངས་སྤངས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༣༩
གང་ཞིག་འདུག་ནས་རྡུལ་བྲལ་བ་༑༑་སེམས་ཤིང་ཟག་ཟད་བྱ་བ་བྱས་༑༑ དུལ་ཞིང་ཡུལ་མཐར་གནས་པ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༤༠
ཤེས་རབ་ཟབ་ཅིང་ཡིད་གཞུངས་ལ་༑༑་ལམ་དང་ལམ་མིན་རྣམས ༼༥༽ལ་མཁས་༑༑ གང་ཞིག་དོན་མཆོག་རྗེས་ཐོབ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༤༡
མི་ནི་གང་ཡང་རུང་བ་དག་༑༑་སློངས་མོ་ཙམ་གྱིས་འཚོ་བ་དང་༑༑ བདག་མེད་སུ་ལའང་གནོད་མི་བྱེད་༑༑་བརྟན་ལྡན་ཚངས་པར་སྤྱོད་པ་ཅན་༑༑ ཀུན་ཤེས་སྤྱད་ཕྱིར་ཆོས་སྟོན་དེ་༑༑་བྲམ་ཟེ་ཡིན ༼༦༽བར་ངས་གསུངས་སོ་༑༑༤༢
གང་ཞིག་འདོད་པ་ལེགས་སྤངས་ཤིང་༑༑་ཁྱིམ་མེད་པར་ནི་རབ་བྱུང་སྟེ་༑༑ འདོད་པའི་ཟག་པ་ཡོངས་ཟད་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༤༣
འགྲོ་བ་དང་ནི་གནས་པ་ཡི་༑༑་འབྱུང་པོ་ཆད་པས་མི་གཅོད་ཅིང་༑༑ གསོད་མེད་གསོད་དུ་མི་འཇུག་དེ་༑༑ ༼༧༽བྲམ་ཟེ་ཡིན་པར་ངས་གསུངས་སོ་༑༑༤༤
----------
----------
----------
གང་ཞིག་མི་འཐུན་འཐུན་བྱེད་ཅིང་༑༑་ཆད་པས་གཅོད་པ་དང་དུ་ལེན་༑༑ འབྱུང་པོ་རྣམས་ལ་བརྩེ་ཕན་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༤༥
སྨྱུང་བུའི་རྩེ་ལ་ཡུངས་ཀར་ལྟར་༑༑་གང་ཞིག་འདོད་ཆགས་ཞེ་སྡང་དང་༑༑ ང་རྒྱལ་འཆབ་པ ༼༢༥༡བ༡༽འཇོམས་པ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༤༦
གང་ཞིག་སྲེད་པའི་རྫོང་འདི་དང་༑༑་འཁོར་བའི་ཀླུང་ལས་རབ་རྒལ་ཅིང་༑༑ བརྒལ་ནས་ཕ་རོལ་འགྲོ་བར་སེམས་༑༑་ཡིད་ཉིད༤༧་ཀྱིས་ནི་མི་བཀྲི་ཞིང་༑༑ གང་ཞིག་ལེན་པ་ལས་ལོག་དེ་༑༑་བྲམ་ཟེ་ཡིན་པར་ངས ༼༢༽གསུངས་སོ་༑༑༤༨
----------
གང་ཞིག་འཇིག་རྟེན་འདི་དང་ནི་༑༑་ཕ་རོལ་ན་ཡང་སྲེད་མེད་ཅིང་༑༑ སྲིད་པའི་སྲེད་པ་ཡོངས་ཟད་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༤༩
གང་ཞིག་འཇིག་རྟེན་འདི་དང་ནི་༑༑་ཕ་རོལ་ལ་ཡངས་ཆགས་མེད་ཅིང་༑༑ ཆགས་མེད་རྣམ་པར་བྲལ ༼༣༽བདེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༠
དགའ་དང་མི་དགའ་སྤངས་པ་དང་༑༑་བསིལ་བར་འགྱུར་ཅིང་ཟག་པ་མེད་༑༑ འཇིག་རྟེན་ཀུན་ཟིལ་གནོན་བརྟན་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༡
མི་ཡི་སྦྱོར་བ་སྤངས་ནས་སུ་༑༑་ལྷ་ཡི་སྦྱོར་བ་རབ་འདས ༼༤༽ཤིང་༑༑ སྦྱོར་བ་ཀུན་དང་རྣམ་བྲལ་དེ་༑༑་བྲམ་ཟེ་ཡིན་པར་གསུངས་སོ་༑༑༥༢
གང་ཞིག་ལྷ་དང་དྲི་ཟ་དང་༑༑་མི་ཡི་འགྲོ་བ་མི་ཤེས་ཤིང་༑༑ ཞི་བ་འགྲོ་བ་མི་ཤེས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༣ གང་གིས་ཆོས་རྣམས་མི་ཤེས་པའམ་༑༑་མ་མཐོང་བ ༼༥༽ནི་མེད་གྱུར་ལ་༑༑ ཤེས་བྱ་མཐའ་ཡས་ལྟ་བ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༤
གང་གིས་སྔོན་གྱི་གནས་རྟོགས་ཤིང་༑༑་མཐོ་རིས་ངན་སོང་མཐོང་བ་དང་༑༑ དེ་ནས་སྐྱེ་བ་ཟད་ཐོབ་པའི་༑༑་ཐུབ་པ་མངོན་ཤེས་ལ་བརྩོན་པ་༑༑ སྡུག་བསྔལ་ཐ་མར་རབ་ཤེས་དེ་༑༑་བྲམ ༼༦༽ཐེ་ཡིན་པར་ངས་གསུངས་སོ་༑༑༥༥
སེམས་ཀྱི་རམ་གྲོལ་ཤེས་པ་དང་༑༑་འདོད་ཆགས་ཀུན་ལས་གྲོལ་བ་དང་༑༑ རིག་པ་གསུམ་དང་ལྡན་པ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༦
གང་གིས་སེམས་ཅན་འཆི་འཕོ་དང་༑༑་སྐྱེ་བ་ཐམས་ཅད་རྟོགས་གྱུར་པ་༑༑ ཐོགས ༼༧༽མེད་སྤྱན་ལྡན་སངས་རྒྱས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༧
གང་ཞིག་ཀུན་སྦྱོར་ཀུན་འདས་ཤིང་༑༑་ཡོངས་སུ་གདུང་བ་མེད་པ་དང་༑༑ དགའ་མེད་དྲན་ལྡན་སྟོན་པ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༨
ཐུབ་པ་རྣམ་རྒྱལ་དྲང་སོང་ཆེ་༑༑་ཁྱུ་མཆོག ༼༢༥༢ཨ༡༽རབ་མཆོག་གླང་པོ་ཆེ་༑༑ བཀྲིར་མེད་ཁྲུས་བྱས་སངས་རྒྱས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༥༩
གང་ཞིག་སྲིད་འདས་ཀུན་ཟིལ་གནོན་༑༑་ཆུ་བོ་ལས་རྒལ་རྣམ་པར་འདྲེན་༑༑ རྣམ་གྲོལ་ཕ་རོལ་ཕྱིན་པ་དེ་༑༑་བྲམ་ཟེ་ཡིན་པར་གས་གསུངས་སོ་༑༑༦༠
སྡིག ༼༢༽ཅན་རྣམ་པར་མི་སེམས་ཤིང་༑༑་མི་སྒོམ་སྨྲ་བར་མི་བྱེད་པར་༑༑ འདུག་ནས་རྡུལ་བྲལ་སེམས་པ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༦༡
གང་ཞིག་ཕྱག་དར་ཁྲོད་འཆང་ཞིང་༑༑་ངོ་ཚ་ཤེས་ཤིང་འདོད་མི་ལྟ་༑༑ ཤིང་དྲུང་དག་ཏུ་གནས་པ་དེ་༑༑་བྲམ་ཟེ་ཡིན་པར་ངས་གསུངས ༼༣༽སོ༑༑༦༢
གང་ཞིག་སྡུག་བསྔལ་ཀུན་སྤངས་ཕྱིར་༑༑་ཞི་བ་འཕགས་ལམ་ཡན་ལག་བརྒྱད་༑༑ དྲང་པ་སྒོམ་པར་བྱེད་པ་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༦༣ གང་ལ་ཆུང་ཟད་གནས་མེད་ཅིང་༑༑་འདུ་ཤེས་ཡིད་གཉིས་ཟུག་རྔུ་མེད་༑༑ འཆི་མེད་གོ་འཕང་ཐོབ་པ་དེ་༑༑་བྲམ ༼༤༽ཟེ་ཡིན་པར་ངས་གསུངས་སོ་༑༑༦༤
གང་ཞིག་ལུས་མེད་ཕུག་ན་གནས་༑༑་གཅིག་པུ་རྒྱུ་ཞིང་རིང་དུ་འགྲོ་༑༑ གདུལ་བར་དཀའ་བའི་སེམས་འདུལ་དེ་༑༑་བམ་ཟེ་ཡིན་པར་ངས་གསུངས་སོ་༑༑༦༥
----------
གང་ཞིག་གཟུགས་མེད་བལྟར་མེད་མཐའ་ཡས་ལ་༑༑་ཤིན་ཏུ་བལྟར་མེད་ཕྲ་ཞིང་གཞི་མངོན་རྟོགས་༑༑ རྟག་དྲན ༼༥༽ཀུན་སྦྱོར་ཟད་རྒྱུ་སངས་རྒྱས་པ་༑༑་འཇིག་རྟེན་འདི་ན་དེ་ནི་བྲམ་ཟེ་ཡིན་༑༑༦༦
----------
གང་གིས་སོག་མིག་འཆིང་གཏུབས་ཏེ་༑༑་ཆིངས་མ་རྒྱང་ཐག་བཅད་ནས་སུ་༑༑ ཡོངས་སུ་གདུང་སྤངས་སངས་རྒྱས་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༦༧
གང་གིས་རྙེད་འདོད་སྡིག་ཅན་དང་༑༑་སོག་མིག ༼༦༽ཆིང་སམ་གཏུབས་གྱུར་ཅིང་༑༑ སྲེད་པ་རྩར་བཅས་དྲུངས་ཕྱུང་དེ་༑༑་བྲམ་ཟེ་ཡིན་པར་ངས་གསུངས་སོ་༑༑༦༨
བརྩོན་པར་ཆུ་བོའི་རྒྱུན་བཅད་ཅིང་༑༑་འདོད་པ་ཐམས་ཅད་རབ་བཅོམ་དང་༑༑ འདུ་བྱེད་རྣམས་ཀྱི་ཟད་ཤེས་པ་༑༑་སྡིག་མེད་གང་ཡིན་བྲམ་ཟེ་ཡིན་༑༑༦༩
༼༧༽ཕ་དང་མ་ནི་བསད་བྱས་ཤིང་༑༑་རྒྱལ་པོ་གཙང་སྦྲ་བྱེད་གཉིས་དང་༑༑ ཡུལ་འཁོར་འཁོར་དང་བཅས་བཅོམ་པ་༑༑་སྡིག་མེད་གང་ཡིན་བྲམ་ཟེ་ཡིན་༑༑༧༠
ཕ་དང་མ་ནི་བསད་བྱས་ཤིང་༑༑་རྒྱལ་པོ་གཙང་སྦྲ་ཅན་གཉིས་དང་༑༑ མི་ཟད་པ་ཡི་སྟག་བསད་པ་༑༑་སྡིག་མེད་གང་ཡིན ༼༢༥༢བ༡༽བྲམ་ཟེ་ཡིན་༑༑༧༡
གང་ཞིག་བྲམ་ཟེ་རྡེག་པ་བླུན་༑༑་སྐྲོད་པར་བྱེད་པ་དེ་ངན་པས་༑༑ བྲམ་ཟེ་རྣམས་ལ་བརྡེག་མི་བྱ་༑༑་བྲམ་ཟེ་བསྐྲད་པར་མི་བྱའོ་༑༑༧༢
----------
གང་ཞིག་ཆོས་རྣམས་རྣམ་ཤེས་ན་༑༑་རྒན་ནམ་ཡང་ན་གཞོན་ཡང་རུང་༑༑ དེ་ལ་བཀུར་ཞིང་ཕྱག་བྱ་སྟེ་༑༑་བྲམ་ཟེ་གཙང ༼༢༽མས་མེ་བཞིན་ནོ་༑༑༧༣
གང་ཞིག་ཆོས་རྣམས་རྣམས་ཤེས་ན་༑༑་རྒན་ནམ་ཡང་ན་གཞོན་ཡང་རུང་༑༑ དེ་ལ་བཀུར་ཞིང་བསྙེན་བཀུར་ཏེ་༑༑་བྲམ་ཟེ་གཙང་མས་མེ་བཞིན་ནོ་༑༑༧༤
གང་ཞིག་རྫོགས་པའི་སངས་རྒྱས་ཀྱིས་༑༑་བསྟན་པའི་ཆོས་རྣམས་རྣམ་ཤེས་ན་༑༑ དེ ༼༣༽ལ་བཀུར་ཞིང་ཕྱག་བྱ་སྟེ་༑༑་བྲམ་ཟེ་གཙང་མས་མེ་བཞིན་ནོ་༑༑༧༥
གང་ཞིག་རྫོགས་པའི་སངས་རྒྱས་ཀྱིས་༑༑་བསྟན་པའི་ཆོས་རྣམས་རྣམ་ཤེས་ན་༑༑ དེ་ལ་བཀུར་ཞིང་བསྟེན་བཀུར་ཏེ་༑༑་བྲམ་ཟེ་གཙང་མས་མེ་བཞིན་ནོ་༑༑༧༦
གང་ཚེ་བྲམ་ཟེ་ཆོས ༼༤༽རྣམས་ཀྱི་༑༑་ཕ་རོལ་ཕྱིན་པར་གྱུར་པ་ན་༑༑ དེ་ཚེ་ཤ་ཟ་བ་ཀུ་ལ་༑༑་གཅིག་པོ་ལས་ཀྱང་ཤིན་ཏུ་འདས་༑༑༧༧
གང་ཚེ་བྲམ་ཟེ་ཆོས་རམས་ཀྱི་༑༑་ཕ་རོལ་ཕྱིན་པར་གྱུར་པ་ན་༑༑ དེ་ཚེ་དེས་མཐོང་ཚོར་བ་རྣམས་༑༑་ཐམས་ཅད་ནུབ་པ་ཉིད་དུ་འགྱུར་༑༑༧༨
----------
གང་ཚེ ༼༥༽བྲམ་ཆེ་ཆོས་རྣམས་ཀྱི་༑༑་ཕ་རོལ་ཕྱིན་པར་གྱུར་པ་ན་༑༑ དེ་ཚེ་དེ་ཡིས་མཐོང་བས་ན་༑༑་ཟག་པ་ཐམས་ཅད་ནུབ་པར་གྱུར་༑༑༧༩ གང་ཚེ ༼༥༽བྲམ་ཆེ་ཆོས་རྣམས་ཀྱི་༑༑་ཕ་རོལ་ཕྱིན་པར་གྱུར་པ་ན་༑༑ དེ་ཚེ་དེ་ཡིས་མཐོང་བས་ན་༑༑་རྐྱེན་རྣམས་ཐམས་ཅད་ནུབ་པར་གྱུར་༑༑༨༠
གང་ཚེ་བྲམ་ཟེ་ཆོས་རྣམས་ཀྱི་༑༑་ཕ་རོལ་ཕྱིན་པར་གྱུར་པ་ན་༑༑ དེ་ཚེ་དེ་ཡིས་མཐོང་བས་ན་༑༑་ཀུན་སྦྱོར་ཐམས ༼༦༽ཅད་ནུབ་པར་གྱུར་༑༑༨༡
གང་ཚེ་བྲམ་ཟེ་ཆོས་རྣམས་ཀྱི་༑༑་ཕ་རོལ་ཕྱིན་པར་གྱུར་པ་ན་༑༑ དེ་ཚེ་སྐྱེ་དང་རྒ་བ་དང་༑༑་འཆི་བ་རྣམས་ལས་ཤིན་ཏུ་འདས་༑༑༨༢
ཉིན་མོ་ཉི་མ་གསལ་བར་བྱེད་༑༑་མཚན་མོ་ཟླ་བ་སྣང་བ་ལྟར་༑༑ རྒྱལ་རིགས་གོ་ཆས་ཆས་པ ༼༧༽གོས་ལ་༑༑་བྲམ་ཟེ་སེམས་པར་བྱེད་ན་གསལ་༑༑༨༣ ཉིན་མོ་ཉི་མ་གསལ་བར་བྱེད་༑༑་མཚན་མོ་ཟླ་བ་སྣང་བྱེད་ལྟར་༑༑ རྟག་ཏུ་སངས་རྒྱས་གཟི་བརྗིད་ཅན་༑༑་ཉིན་དང་མཚན་དུ་གསལ་བར་བྱེད་༑༑༨༤
ཇི་ལྟར་མི་སྡུག་པ་ལས་ཡིད་ལྡོག་པ་༑༑་དེ་འདྲ ༼༢༥༣ཨ༡༽བྲམ་ཟེ་རྣམས་ལ་ཅུང་ཟད་མེད་༑༑ ཇི་ལྟ་ཇི་ལྟར་དེ་ཡི་ཡིད་ལྡོག་པ་༑༑་དེ་ལྟ་དེ་ལྟར་ཀུན་རྫོབ་བདེན་པར་མཛད་༑༑༨༥
གང་ཚེ་བྲམ་ཟེ་བརྩོན་པས་སེམས་པ་ན་༑༑་གང་གིས་ཆོས་རྣམས་རྒྱུར་བཅས་རབ་ཤེས་པ་༑༑ ཆོས་འདི་རྣམས་ལས་རབ་ཏུ་འབྱུང ༼༢༽འགྱུར་ཏེ་༑༑་དེ་ཚེ་དེ་ཡི་སོམ་ཉི་མ་ལུས་སྤོང་༑༑༨༦ གང་ཚེ་བྲམ་ཟེ་བརྩོན་པས་སེམས་པ་ན་༑༑་གང་གིས་སྡུག་བསྔལ་རྒྱུར་བཅས་རབ་ཤེས་པ་༑༑ ཆོས་འདི་རྣམས་ལས་རབ་ཏུ་འབྱུང་འགྱུར་ཏེ་༑༑་དེ་ཚེ་དེ་ཡི་སོམ་ཉི་མ་ལུས་སྤོང་༑༑༨༧
----------
གང་ཚེ་བྲམ་ཟེ་བརྩོན་པས་སེམས་པ་ན་༑༑་གང་གིས་ཚོར་བ་ཟད་པ ༼༣༽འཐོབ་འགྱུར་བ་༑༑ ཆོས་འདི་རྣམས་ལས་རབ་ཏུ་འབྱུང་འགྱུར་ཏེ་༑༑་དེ་ཚེ་དེ་ཡི་སོམ་ཉི་མ་ལུང་སྤོང་༑༑༨༨ གང་ཚེ་བྲམ་ཟེ་བརྩོན་པས་འབད་པ་ན་༑༑་གང་གིས་རྐྱེན་རྣམས་ཟད་པ་འཐོབ་འགྱུར་བ་༑༑ ཆོས་འདི་རྣམས་ལས་རབ་ཏུ་འབྱུང་འགྱུར་ཏེ་༑༑་དེ་ཚེ་དེ་ཡི་སོམ་ཉི་མ་ལུས་སྤོང་༑༑༨༩
----------
གང་ཚེ་བྲམ་ཟེ་བརྩོན་པས ༼༤༽སེམས་པ་ན་༑༑་གང་གིས་ཟག་པ་ཟད་པ་འཐོབ་འགྱུར་བ་༑༑ ཆོས་འདི་རྣམས་ལས་རབ་ཏུ་འབྱུང་འགྱུར་ཏེ་༑༑་དེ་ཚེ་དེ་ཡི་སོམ་ཉི་མ་ལུས་སྤོང་༑༑༩༠
གང་ཚེ་བྲམ་ཟེ་བརྩོན་པས་སེམས་པ་ན་༑༑་ཇི་ལྟར་མཁའ་ལ་ཉི་མ་ཤར་བ་ལྟར་༑༑ འཇིག་རྟེན་ཐམས་ཅད་སྣང་བྱེད་འདུག་འགྱུར་བ་༑༑་ཆོས་འདི་རྣམས་ལས་རབ ༼༥༽ཏུ་འབྱུང་བར་འགྱུར་༑༑༩༡
----------
གང་ཚེ་བྲམ་ཟེ་བརྩོན་པས་སེམས་པ་ན་༑༑་བློ་ཡིས་ཀུན་སྦྱོར་རྣམས་ལས་རབ་གྲོལ་ཏེ་༑༑ བདུད་སྡེ་རྣམ་པར་བསལ་ནས་འདུག་འགྱུར་བ་༑༑་ཆོས་འདི་རྣམས་ལས་རབ་ཏུ་འབྱུང་བར་འགྱུར་༑༑༩༢
བྲམ་ཟེའི་ཚོམས་ཏེ་སུམ་ཅུ་རྩ་གསུམ་པའོ་༑༑་༑༑
སྡོམ་ལ་༑༑
༼༦༽དེ་བཞིན་གཤེགས་དང་ཐོས་དང་བདག་༑༑་བསྒྲེ་དང་མཛའ་བཤེས་ལྔ་པའོ་༑༑ མྱ་ངན་འདས་དང་མཐོང་བ་དང་༑༑་སྡིག་དང་ཕྲུག་ས་དང་བདེ་བ་དང་༑༑ སེམས་དང་དགེ་སློང་ཚོམས་དག་དང་༑༑་བྲམ་ཟེ་ཡང་ནི་ཐ་མ་ཡིན་༑༑་ཆེད་དུ་བརྗོད་པའི་ཚོམས ༼༧༽དགྲ་བཅོམ་པ་ཆོས་སྐྱོབ་ཀྱིས་བསྡུས་པ་རྫོགས་སོ་༑༑༑༑ རྒྱ་གར་གྱི་མཁན་པོ་བིདྱཱ་པྲ་བྷཱ་ཀ་ར་དང་༑༑ ལོ་ཙཚ་བ་བ་ནདེ་རིན་ཆེན་མཆོག་གིས་བསྒྱུར་༑༑་ཞུ་ཆེན་གྱི་ལོཙཚ་བ་བན་དེ་དཔལ་བརྩེགས་ཀྱིས་ཞུས་ས་གཏན་ལ་ཕབ་པ་༑༑་༑༑